













SENOVĖS DIDVYRIAI



Anna Erishkigal
.
Priešistorės serijos „Dievų kalavijas“
Epizodas 1x01
.
Lietuvių leidimas
.
Išvertė Robertas Padroštis



Copyright 2012, 2017
Visos teisės saugomos








Aprašymas
Angeliškųjų Specialiųjų pajėgų pulkininkas Mikhailas Mannuki‘ilis pabunda mirtinai sužeistas savo sudužusiame erdvėlaivyje.  Moteris, kuri išgelbėjo jo gyvybę, turi neįprastą sugebėjimą gydyti. Bet, kas gi pašovė Mikhailą? Ir kodėl? 
Ninsiana visada palaikė ypatingus santykius su deive. Ji pati kilusi iš šamanų ir gydytojų giminės. Pabėgdama į dykumą ir besislėpdama nuo priverstinės santuokos su Vado sūnumi, Ninsiana anaiptol nesitikėjo iš dangaus nukrisiančio sparnuoto vyro! 
Tuo tarpu rojuje Ministras Pirmininkas Liuciferis, Amžinojo Imperatoriaus įvaikintas sūnus, slapta rengiasi pasipriešinti savo nemirtingojo tėvo norams. 
Gyvenimas ir mirtis susiduria pirmoje epinės mokslinės fantastikos kūrinio, perpasakojančio mitinę krentančių angelų istoriją, dalyje – „Dievų Kalavijas“. 








Turinys
Aprašymas
Turinys
Dedikacija
Pastaba apie laiką…
Pradžios knyga, 1-6
Prologas
1 Skyrius
2 Skyrius
3 Skyrius
4 Skyrius
5 Skyrius
6 Skyrius
7 Skyrius
8 Skyrius
9 Skyrius
10 Skyrius
Peržiūra: „Dievų kalavijas“
Žinutė nuo Anos
Apie „Dievų kalavijas“
Prisijunkite prie mano skaitytojų grupės
Prašyčiau sekundėlės jūsų laiko...
Šachmatų figūros
Rūšių sąrašas
Apie autorę
Apie vertėją
Kitos knygos
Copyright








Dedikacija
Skiriu šią knygą visiems drąsiems vyrams ir moterims ginkluotosiose pajėgose. Dovanoju jums didžiausią ir kiečiausią superherojų ant Žemės paviršiaus – Arkangelą Mikhailą. Kareivį… kaip jūs. 
.
Jūs esate vėjas po mūsų sparnais. Ačiū!

Pastaba apie laiką…
Visas veiksmas šiame kūrinyje vyksta chronologiškai ir tuo pačiu metu, nebent būtų nurodyta kitaip (t. y. prieš tris valandas arba dabartyje). Kadangi istorija yra pasakojama skirtingų veikėjų lūpomis, galimi smulkūs laiko sutapimai, padedantys skaitytojui lengviau susivokti veiksme, bet, apskritai, istorija turėtų būti skaitoma nuosekliai. 
Galaktikos Aljansas ir Sata'an imperija skaičiuoja laiką nuo tada, kai Amžinasis Imperatorius užėmė Aljanso sostą ir pasirašė Galaktinę Sutartį, kuri padalijo Paukščių Taką tarp dviejų imperijų (t. y. 152.000+ metų). Po imp. reiškia Po imperatorių. Metai dalijami į mėnesius, t. y. 02=Vasaris. Visos Galaktinio standarto datos keičiasi atitinkamai pagal Žemės laiką, nebent būtų nurodyta kitaip.   
.
152,323.02 = Vasario 2, 3390 m. pr. m. e.








Pradžios knyga, 1-6
Ir įvyko, kai žmonių pradėjo daugėti
Ant žemės paviršiaus
Ir jiems gimė dukterų,
Dievo sūnūs mate žmonių dukteris,
Kad jos buvo gražios; 
Ir jie ėmė jas į žmonas iš visų,
Kurias jie išsirinko. […]
Anomis dienomis žemėje buvo milžinų;
Taip pat po to,
Kai Dievo sūnūs įėjo pas žmonių dukteris
Ir jos pagimdė jiems vaikų,
Tie tapo galiūnais,
Kurie nuo seno buvo garsūs vyrai.








Prologas



Aukštutinė Karalystė
Imperatorius Šai‘tanas
ŠAI‘TANAS
Abu senieji dievai, persisvėrę ant sidabru tviskančios kosmoso galaktikos, svarstė savo ateinančius žingsnius. Nuo neatmenamų laikų velnias ir Dievas, dvi priešiškos jėgos, neužbaigia savo amžinos šachmatų partijos.
Didesnioji iš dviejų dievybių, didžiulis raudonas drakonas, ką tik pastatė savo juodą pėstininką prieš baltą priešininko bokštą.
– Tau baigėsi pėstininkai! – sugurgė Šai‘tanas.
– Turiu garbingesnių figūrėlių nei pėstininkai! – jo baltarūbė figūrėlė lengvai laimėjo. – Nugalėsiu, nes galiu daugiau manevruoti.
– Eh... – Šai‘tano snukis virto grobuonišką šypsena. – Visai negerbi savo pėstininkų. – Ir pastūmė antrąjį juodą pėstininką, kad paimtų bokštą. – Kokia nauda iš tavo bokštų, jei nesugebi jų tinkamai išnaudoti? 
Jis įmetė nelaimingąjį bokštą į augančią savo aukų krūvą, kaip sulūžę žaislai išbarstytą aplink jo sostą. Hašemas, Amžinasis Imperatorius, apsimetė esąs pasipiktinęs. 
– Aš pasitikiu tik stipriausiomis figūromis, todėl ir mano strategija nepaprastai stipri! – tarė jis. – Rimtai, Šai‘tanai, tu visai negalvoji į priekį ir suklumpi ties detalėmis!
– Pergalė ateina su kiekiu! – Juokėsi Šai‘tanas. – Juk galiausiai laimi tas, kuriam lieka daugiau figūrų.
Vešlūs imperatoriaus antakiai įsitempė jam susikaupus. Jis apžiūrinėjo juodąjį bokštą, skriejantį aplink planetą neužkariautose valdose.  
– Ką čia sugalvojai, senas nelabasai?
Šai‘tanas suvaidino pačią nekalčiausią šypsenėlę, o jo ilga raudona uodega trūkčiojo kaip katės, atsargiai medžiojančios pelę. Hašemas pakėlė baltą žirgą ir apsvarstė kitą ėjimą. Šai‘tano šypsena išnyko, kai šis suprato, kurią figūrą jo oponentas norėjo mesti į žaidimą. Jo oda aptraukti sparnai išsiskleidė, kai Hašemas norėjo atlikti ėjimą savo pačios didžiausios pergalės link. 
– Baltasis žirgas į Zulu sektorių trys… 
– Na jau ne!
Šai‘tanas čiupo savo juodąjį bokštą ir tėškė į galaktiką, tuo pačiu iškratydamas baltąjį žirgą žemyn iš padangių.
Kambarys sudrebėjo.
Lubos išnyko, o vietoj jų atsirado baltos šviesos skliautas.
– Šai‘tanai! – suriko moteris. – Tu turėjai sulaukti savo eilės!
Miglotas, auksu tviskantis pavidalas pasirodė danguje, šmėkščiodamas į juos, tarsi jie patys būtų šachmatų figūros ant milžiniškos žaidimo lentos. Vienu rankos mostu Ta-kuri-yra atėmė iš jų nuovokos galią ir nusviedė juos atgal į galaktiką, kad šie pamatytų, kaip jų veiksmai pasireiškė jų abiejų valdomose galaktikos imperijose.  








1 Skyrius



Kai Dievo sūnūs įėjo pas žmonių dukteris
Ir jos pagimdė jiems vaikų,
Tie tapo galiūnais,
Kurie nuo seno buvo garsūs vyrai.
.
Pradžios knyga, 1-6
.
Vasaris – 3,390 m. pr. m. e.
.
Skausmas.
Metalas perskrodė jam odą besisukančiu, liepsnojančiu ir spiegiančiu žiežirbų rutuliu. Jis gurguliavo agonijoje, pamautas ir plieniniu strypu kaip drugelis smeigtuku prisegtas prie laivo denio. Kraujas išsiveržė į plaučius – karštas ir sprangus. Orą pripildė saldus vario tvaikas – artėjančios jo mirties tvaikas. 
Jis bandė prisiminti savo vardą, bet prisiminimų nebuvo, tik nesibaigiantis kritimas.
Turbūt tai viskas? Pabaiga...
Ašara nuriedėjo skruostu, kai erdvėlaivis pasiekė atmosferą ir pradėjo degti. Kandus druskos sąlytis su žaizdomis buvo neįtikėtinai skausmingas, nepaisant jo kitų siaubingų sužeidimų. Vienas. Visada numanė, kad mirs vienas. 
Erdvėlaivis pradėjo perspėjamai kaukti.
Jis užmerkė akis ir pamažu ėmė slysti į nebūtį, kad tik gyvybė iš jo kūno išgaruotų ir pagaliau nebereikėtų kęsti to skausmo. Bet staiga, prieš pat mirtį, dalelė jo prisiminė savo prigimtį, o jo lūpos sušnibždėjo:
Kovoti! 
Išgyventi! 
Pasitikti dar vieną dieną. 
Kumštyje jis gniaužė juodą figūrą, kurią visad laikė prie širdies. Jam reikia užbaigti misiją. Jam reikia sutriuškinti savo skriaudėjus. Jis jautė tai, nors dar nesugebėjo prisiminti, su kuo ir už ką kovojo. 
Atrodė, kad nukamuota gyvybė jau senokai turėjo užgesti, bet jis nenustojo grūmęsis dėl kiekvieno oro gurkšnio.








2 Skyrius



Vasaris – 3,390 m. pr. m. e.
Žemė: prieš 12 valandų
NINSIANA
Dykuma, nutįsusi tarp dviejų didžiulių upių, buvo nyki ir nesvetinga net lietingo sezono metu. Čia nebuvo daug priedangos. Tik nuolaužos ir atsitiktiniai sudžiūvę krūmynai, seniai nebetekančių upių palaikai, bei tolimas kalnas, kurį jų protėviai laikė šventąja savo Dievo buveine.  
Ninsiana, kurios vardas reiškė Ta-kuri-tarnauja-deivei, slėpėsi už akmenų krūvos. Jos širdis smarkiai daužėsi, kai trys, veltiniais apsidengę kariai pavojingai artėjo prie jos slėptuvės rinkdami šakaliukus ugniai įžiebti. 
– Ir ko gi jai belstis šiton pusėn? – paklausė Tirdardas.
– Ji norėjo pabėgti nuo jo, – tarė Dadbehas.
– Tik nekalbėk taip jam grįžus, – pasakė Firouzas. – Juk jis neabejoja jos ir savo meile. 
– Geriau jau taip ir būtų! – atsakė Tirdardas. – Taigi vidurvasarį jie žadėjo tuoktis. 
– Jeigu jos nepagaus, jokių vestuvių ir nebus, – tare Firouzas.
– Jei paklaustumėte manęs… – suprunkštė Dadbehas, – ji greičiausiai pabėgo su kitu vyru. 
Ninsiana užsidengė burną delnu, kad netyčia neišsprūstų: „Nejaugi negalite suprasti, kad aš tiesiog nenoriu už jo tekėti?“ Ji jau ne kartą triukšmingai buvo tai pareiškusi, bet moters norai niekam nerūpėjo. 
Tik pagalvok, kokius puikius sūnus turėsi. Tėtušis pašiepdavo jos dvejones. Ta-kuri-yra palankiai žiūri į jūsų sąjungą. Juk jis – vado sūnus. Pagalvok, kiek pagarbos sulauksime jums tapus viena šeima. 
Na, ji nenorėjo būti kažkieno veisline ožka! Net jei to reikia jos kaimui. Net jei to trokštų pati Ta-kuri-yra! 
Pokalbis nutrūko, nes Jaminas parjojo atgal į stovyklavietę ant savo raumeningų pečių nešinas negyva gazele. Jis buvo gražus vyras, gana tamsaus gymio, su dailia, tiesia nosimi, ir juodžiausiomis jos kada nors matytomis akimis. Kiekviena kaimo moteris alpo dėl jo seksualumo. 
Kiekviena, išskyrus ją…
Ji buvo vienintelis grobis, kurio jam taip ir nepavyko prisivilioti į savo lovą!
Jo geriausias draugas Siamekas – aukštas, daug ką sugebantis vyras, į vietas sudėjo jų ietis, su vulkaniniu stiklu dengtais antgaliais, ir Jamino gobtuvą. 
– Ar radot ką nors? – paklausė Firouzas.
– Tik pėdsakus, – Jaminas ranka parodė šiaurės rytų link. – Už kelių tūkstančių uolekčių ton pusėn. 
– Kam gi jai keliauti tiesiai mūsų priešų link? – paklausė Firouzas. – Nejaugi ji nesupranta, kad Chalafe vietiniai ją pasigrobs?
– Viskas todėl, kad ji – moteris, – nusijuokė Jaminas. – Tik dievai ir težino, kas dedasi jos dailioje galvoje.  
Ninsiana čiupo akmenį ir vos susilaikė nepaleidusi jo tiesiai arogantiškajam vado sūnui į galvą. Jei ne jos savitvarda, jis turbūt jau gulėtų negyvas! 
– Taip jau yra, kai tenka gaudyti šamano dukterį, – tarė Firouzas. 
– Visi tave perspėjome, – pasakė Siamekas. – Ninsiana visiškai nepastovi.
Dadbehas nusijuokė.
– O, Jaminai! Aš noriu tavęs! – žemasis pokštininkas prakalbo aukštu falcetu. Jis nusuko galva bandydamas apsimesti kažkuo kitu. – Ne, nenoriu! – Vėl atsisuko. – Taip, noriu! – Tada vėl nusisuko. – Ne, nenoriu!
Tirdardas užsidengė burną delnu, kad nesusijuoktų.
– Tuo pat metu, – įsiterpė Firouzas atkišdamas klubus kaip moteris, – ji dar ir žaidžia su savo tėvelio magija. 
– Šazam! – Dadbehas spragtelėjo pirštais. – Ir Jaminas jau pakerėtas. 
– Pakerėtas? – suprunkštė Jaminas. – Nepasakyčiau. Tai mano tėvas palaiko jos ir mano sąjungą. – Jis stebėjo akmenį, už kurio slėpėsi Ninsiana. – Tipinė moteris! Per kvaila net save pačią suprasti. 
Jis atsiklaupė šalia negyvos gazelės ir išsitraukęs savo vandenmaišį keletą lašų nukratė gyvūnui ant galvos. 
– Ačiū, brolau, – jis sušnibždėjo, – už gyvybę, kurią padovanojai.  
Vėjas pakilo ir atsakė balsu, kurį išgirdo tik Ninsiana. 
Visada prašom, išrinktasis sūnau… 
Vulkaninio stiklo geležte jis perpjovė gyvulio pilvą ir tiksliai atskyrė vidaus organus nuo žarnų, kurias vėliau paliko hienoms sudraskyti. 
Siamekas pritūpė greta ir parodė į randą ant Jamino pilvo. 
– Tu atrodei visaip kaip ta gazelė, kai tempiau tave ant savo nugaros su išvirtusiomis žarnomis po stumbrų medžioklės, – jis kalbėjo tyliai, kad kiti vyrai negirdėtų. – Jei ji nebūtų tada tavęs sulopiusi, dabar būtum negyvas. Galbūt tu supainiojai jos rūpestį su meile?
Už savo akmens Ninsiana tylėjo sulaikiusi kvėpavimą.
Prašau? Priversk jį tai išgirsti?
Jaminas susmeigė peilį į negyvą gazelę.
– Būtent todėl ir turime ją susigrąžinti! – pasakė jis. – Ašūrui reikia savo pradedančiosios gydytojos. 
Jis išnarino koją ir padavė Siamekui mėsą. Jo akys tiesiog susmigo į Siameką – savo pagrindinį kompanioną. 
Siamekas palinksėjo. Jis niekada nebuvo paprieštaravęs Jaminui šalia kitų vyrų, bet jie jau pakankamai ilgai buvo draugai, todėl Siamekas gana dažnai išdrįsdavo nesutikti su Jaminu kai jie būdavo dviese. Dabar Siamekas žengė prie liepsnos ir padėjo kepti mėsą. 
Jaminas atsistojo tiesiai prieš tolimą kalną, o jo neįprastai pažeidžiama mina stebėjo, kaip saulė tolsta horizonte. 
– Kur gi tu? – sušnibždėjo.
Jis padėjo į odą įvyniotą mėsą ant akmens, už kurio slėpėsi Ninsiana, tuo pačiu studijuodamas horizontą. Tada susiveržė savo gobtuvą su specialiai išdrožinėtu kauliniu smeigtuku. 
Ninsiana susirietė kaip grobuonies auka ir toliau slėpėsi tarp akmenų. Vėjo kryptis pasikeitė. Dūmai padvelkė jos pusėn ir apgaubė ją sultingais kepamos mėsos, pagardintos laukiniais česnakais ir tikruoju šventkmyniu, aromatais. Jos skrandis sugurgė, primindamas, kad jau tris dienas buvo valgiusi tik basturmos – specialiai vytintos ir sūdytos mėsos. 
Kur gi jai gyventi? Moteriai be kaimo?
Jokia kita gentis nedrįstų jos priimti.
Vėjas sušnibždėjo: 
Ar tikrai bus taip blogai? Tapti būsimo vado žmona?
Negalėdama apsispręsti, ji delne maigė savo rankovę. Ji visad priešinosi jam. Jo vilionėms ir dovanoms. Tam amžinam jausmui, kad ji – tik medžiojančio liūto grobis. Tačiau Jaminui susižeidus pasirodė trapesnė jo pusė. Ji kasdien keisdavo jo tvarsčius, o jis pasakodavo jai istorijas apie visas vietas, kuriose buvo apsilankęs, žmones, kuriuos teko sutikti, ir visą nuostabią laukinę gamtą, kurią buvo regėjęs. 
Jis buvo pažadėjęs, kad ji irgi galėtų keliauti drauge, jei tik taptų jo žmona.
Galiausiai ji ištarė jam „taip“. 
Bet tada jis atsigavo ir vėl atvirto į tą patį žmogų, kokiu buvo prieš tai!  
Jis siaubingai įniršo, kai ji nutraukė jų pasižadėjimą. Galbūt jai reikėjo paaiškinti, kad labai bijojo? Galbūt jis jau išmoko savo pamoką? 
Jai reikėjo tik pakilti ir tarti, „štai ir aš“. 
– Ei, Jaminai? – šūktelėjo Firouzas. – Ką žadi daryti su ja, kai pagaliau sučiupsim?
– Pasiguldysiu ją ant kelių ir gerai išpersiu, – tarė Jaminas. – Jos tėvas jau pats seniausiai turėjo taip padaryti. 
Kariai nusikvatojo.
Ninsiana nebeturėjo abejonių. Tipinis vyras! Sako vieną, kad priviliotų moterį, o tada kukuoja visai ką kitą, kad sužavėtų savo draugus. Kartą ji jau buvo apgauta, tad dabar tikrai nežadėjo vėl taip naiviai juo patikėti. 
Ji palaukė, kol jie visi susėdo valgyti, o tada labai atsargiai pradėjo slinkti atgal. Mažas akmenėlis atskilo nuo didesnio luito ir nuriedėjęs žemyn trenkėsi į kitą. 
Bumpt!
Ninsiana sustingo.
Visi penki kariai žiūrėjo jos pusėn. Jos širdis smarkiai daužėsi, o kūnas liko tiesiog prisiplojęs prie žemės. 
Maldauju, tik nepastebėkite manęs!
Jeigu jie būtų atsistoję, jos slėpynės būtų tuoj pat pasibaigusios.
Ji sušnibždėjo maldą, kurią jos tėvas naudodavo kiekvieną kartą, kai reikėdavo įžiebti ugnį, bet mediena buvo drėgna. Ji įsivaizdavo saulėgrįžos laužą, kuris buvo degamas dukart per metus. Ugnis pakilo į didžiulę, smarkią, pūpsinčią liepsną, nuo kurios kepama mėsa pradėjo čirškėti ir galiausiai užsidegė. Vyrai nerangiai puolė gelbėti kepsnio likučių, kol mėsa nepavirto anglimi. 
Ačiū, Motule!
Ji palaukė, kol vyrai vėl susėdo valgyti ir nuslinko atgal iki artimiausio vadžio – sausos dykumos upės vagos, kuria vanduo tekėjo tik po stipriausio lietaus. Apačioje žiojėjo tamsi, drėgna skylė, kur Dadbehas ir Firouzas kasė ieškodami vandens. Čia, dykumoje, vanduo išgaruodavo greitai. Skylė jau buvo visiškai išdžiūvusi, o likusi dirva skleidė siaubingai nemalonų kvapą. 
Gebėjimas matyti, kurį ji buvo paveldėjusi iš savo tėvo, perspėjo ją apie piktąsias dvasias. Kiekvienas, atsigėręs šio vandens, turėjo patirti siaubingus pilvo skausmus ir intensyviai suviduriuoti. 
Ninsiana sukikeno. Galbūt tai sulaikytų Jaminą ir jo vyrus? 
Ji nuskubėjo į vakarus, tolyn nuo Ubaido teritorijos, tolyn nuo Ašūro, tolyn nuo jos tėvų, vis kalbančių apie pareigas ir prievoles. Čia, dykumoje, vienišas keliautojas gali praeiti nepastebėtas, bet karių būrys tikrai sukeltų priešų susidomėjimą. 
Net Jaminas nedrįso rizikuoti karu su nuožmiąja Chalafo gentimi! 
Saulė leidosi už kalno, kurį ubaidai vadino „Hienos iltimi“. Chalafo gentis šį kalną laikė šventu. Jei Jaminas ten būtų aptiktas, jam tikrai gana ilgam tektų nukreipti savo dėmesį į kovą. 
Vadis matėsi vis sunkiau, nes viskas aplink pamažu pasidengė tamsa, bet tas žinojimas, kurį ji buvo paveldėjusi iš savo šamano tėvo, apšvietė jai kelią. Kiekvienas gyvas daiktas spinduliavo tam tikrą blyškią dvasios šviesą. Nuo smulkiausio žolės stiebelio iki skorpionų, bidzenančių uolomis. Jos tėvas sakydavo, kad moterys neturėtų matyti, bet ji sugebėjo daug daugiau, nei jos tėvas būtų galėjęs įsivaizduoti.
Ji užkliuvo už akmens.
Mergina riktelėjo ir parkrito veidu žemyn. Sunkiai kvėpuodama ji sugebėjo greitai atsistoti ir nusipurtyti ochros spalvos dulkes nuo suknelės. Jai reikėjo rasti slėptuvę. Taip toli dykumoje jai sunkiai sekėsi ieškant daugiau dvasios švieselių. 
Eh! Kaip ji nekentė tamsos!
Pagaliau jai teko išspausti paskutinius lašus iš savo ožkos odos gertuvės, dabar jau tuščios ir suglebusios. Šiuo metu neradus vandens telkinio jai neliktų nieko kito, kaip grįžti atgal prie upės. 
Ji užmerkė akis ir iškėlė delnus dangaus link.
Geroji Motule? Mane kankina siaubingas troškulys…
Visai greta jos žemė sužibo blyškia gyvybės šviesele. Požeminis vandens šaltinis? Jei nebūtų parpuolusi, turbūt taip ir nebūtų jo pastebėjusi.
Ji sekė gretutinį vadį tiesiai iki pat šventojo kalno. Blyškus, žemiškas kvapas pasklido ore. Ninsiana sustojo ir pauostė. 
Vanduo?
Dabar ji skubėjo link tokios didelės uolos, kurią net vadis buvo priverstas aplenkti ratu. Iš mažyčio plyšelio pamažu tekėjo srovelė gaivaus vandens. 
Ačiū tau, Motule! Ji pasisėmė pilną saują ir pirmiausia pasiūlė jo žemei, o tada jau puolė gerti iš nedidelio vandens griovelio, susidariusio po lašančia srovele. Vanduo buvo šaltas ir saldus. Jokio drumzlino tvaiko, perspėjančio apie piktąsias dvasias. 
Ji išsitraukė vilnonę antklodė iš savo odinės kuprinės. Čia, dykumoje, žmogus dieną laisvai galėjo mirti nuo saulės smūgio, o vakare taip pat lengvai sustingti nuo šalčio. Tačiau dabar įžiebti ugnį būtų pražūtinga, nes tuomet bet koks priešas galėtų lengvai ją pastebėti. Ji atsirėmė į akmenį ir mąstė apie savo keblią padėtį. 
Susižiedavusi! Su vyru, kurio nemyli! 
Naktis darėsi vis šaltesnė ir Ninsiana pradėjo drebėti. Hienų gauja vis artėjo, o jų nerimą keliantis, kikenantis lojimas stiprėjo. Ji išsitraukė savo vulkaninio stiklo geležtę ir smarkiai prispaudė ją prie krūtinės. Gyvatė iššliaužė iš savo urvo ir sušnypštė, o toli dykumoje kažkoks gyvūnas mirtinai sukriokė.  
Motule? Jos balsas sudrebėjo. Žinau, kad tu palaikai Jaminą, bet jo būdas tiesiog siaubingas. Nejaugi negalėtum padaryti taip, kad jis pamiltų kurią nors kitą? 
Kas galėtų priversti deivę atstumti savo mėgstamiausią sūnų? Ji pažvelgė aukštyn į žvaigždes. 
Šazam! Ninsiana pasitelkė savo tėvo magiją…
Na, ne. Ne visai. Galbūt tik truputėlį… Jai juk teko juo rūpintis, o jis buvo toks neįtikėtinai nuobodus.
O jeigu?
Galbūt galėčiau jam atlikti meilės ritualą?
Ninsiana kikeno besirausdama savo krepšyje ir ieškodama šventųjų relikvijų, kurias buvo nugvelbusi iš savo tėvo. Maišelis kaulų ateičiai nuspėti. Džiovinta geležinė parotija, kuri simbolizuoja dvasią. Gabalėlis lazurito, simbolizuojančio Žemę. Jos ranka sudrebėjo, kai ji palietė paskutinį daiktą – mažą molinį buteliuką beladonos ir aguonų ankščių tinktūros. Jis buvo sakęs, kad moteris, išgėrusi šio stebuklingo gėrimo, patenka į „Svajų laiką“. Bet ir pats tėvas be šio gėralo nesugebėdavo bendrauti su dievais.
Kodėl vyrai turėtų diktuoti moterų likimą, kai  būtent deivė sutvėrė viską aplink?
Ji ištraukė kamštį iš buteliuko ir atsargiai patraukė. Juk jos situacija jau niekaip negalėjo pablogėti. Užsikimšusi nosį ji sugebėjo nuryti visa buteliuko turinį.
Fe! Skonis kaip ožkos šlapimo!
Ji užsidengė burną delnu, kad išlaikytų šlykštų skystį neišspjovusi.
Šniokščiančio vandens garsas pripildė jos ausis. Tada ji įslinko į šventąjį šaltinį ir prisisėmė pilnus delnus vandens, taip bandydama nuplauti šleikštulį burnoje. Bet šniokštimas nesiliovė, o pasaulio vaizdas ėmė suktis. Ji susirietė į kamuoliuką ir smarkiai apsikabino savo pilvą. Kam gi, po galais, jai reikėjo bandyti tą uždraustą magiją?
Pagaliau šniokštimas nurimo. Ne. Dar nevisiškai tylu. Mintys ratais sroveno ramia informacijos upe.  Ji ištiesė delnus į dangų ir pradėjo kalbėti maldą:
.
O, Geroji Motule!
Tu turi galią pakeisti likimą.
Tavo geranoriškose rankose
Blogis nutikęs virsta gėriu.
Tavo dešinėje gyvuoja teisingumas,
O kairėje – gėris.
Į tave akis keliu savo maldai.
.
Jai meldžiantis dvasios švieselės, sklindančios nuo kiekvieno gyvo padaro, ėmė tviskėti smarkiau. Smiltpelės prašneko. Skorpionai žnyplėmis siuntė žinias. Net mėšlavabaliai norėjo pasisakyti. Ji čiupo savo vulkaninio stiklo geležtę ir perrėžė sau delną. 
Pabėrė trejetą kraujo lašų į savo mažą molinį buteliuką ji iškėlė jį viršun, dangaus link. 
– O, Geroji Motule! – suriko ji. – Surask Jaminui į porą tokią stipriavalę, kuri sugebėtų ji sutramdyti. Ir atsiųsk man ką nors, kas būtų pakankamai stiprus Jaminą nubaidyti nuo manęs! 
Dykumoje staugė šakalų gauja, bet šitie balsai jau neskambėjo bauginančiai. Atrodė, kad ji pati ėmė jaustis gaujos dalimi.
Paralyžiuojantis tirpulys nuslinko į jos galūnes. Vabzdžių čirpimas virto klaikiu stuksėjimu, primenančiu šamaniškus tarškalus. Žolės ir krūmynai švytėjo neišpasakytai  tviskėdami ir apsukti fosforiniu žalumu. Siaurutės dvasių šviesos gijos nusitiesė nuo visko, ką ji regėjo aplink, ir dabar buvo galima pamatyti, kad viskas jungėsi tarpusavyje. Net akmenys švytėjo migdančia, blausia šviesa – gyvi kaip niekada. 
Danguje žvaigždės suko viena kitą lėtame, žavingame šokyje. Jai besiklausant jų bežodės dainos, ašaros virto upeliais ir nenustojo tekėti žandais.
Sese! Prisijunk…
Ji išsitiesė bandydama jas pasiekti.
– Tokios gražios, – ji sušnibždėjo. – Kada galėsiu ir aš šokti su jomis?
Laikas ir erdvė tapo bereikšmiais, kai vaizdai ėmė plaukti link jos. Virš milžiniškos, plačios upės soste sėdėjo baltai apsirengęs vyras. Už jo, prašmatniame, žaliuojančiame sode augo didingas medis, apsuptas miesto su trimis aukso saulėmis. Mieste ir už jo nepažįstami padarai dangaus kanojomis sklandė tarp žvaigždžių. 
Daina pasikeitė. 
Bauginanti tamsa atšliaužė visai prie pat centro. 
Motule! Padėk mums! 
Žvaigždės ėmė šauktis pagalbos.
Vėjas įsiaudrino.
Ninsiana… 
Šnibždėjo Ta-kuri-yra. 
Man reikia tavo pagalbos.
Deivė nukreipė akis į sidabrinę dangaus kanoją. Vyras, niekada anksčiau nematytas, dabar grūmėsi su siaubinga nelaime – situacijoje, kuri tuo pat metu atrodė fantastiška, bet ir mirtinai pavojinga. Žaibas visa jėga trenkė į vyriškio dangaus kanoją. Ši krito žemyn iš padangių ir trenkėsi į apvalų mėlyną akmenį ten, kur turėjo būti Ninsianos namai. 
– Ar padėsi jam? – paklausė Ta-kuri-yra.
Ninsiana pajautė kūnu riedančius jaudulio šiurpuliukus. 
Nejaugi jai teks aplankyti dangų?
– Taip, Geroji Motule, – nekantriai prisiekė ji. – Aš jam padėsiu. 
Vis smarkėjantis vėjas vėlė jos plaukus ir gaivino veidą savo šaltais atodūsiais. Rytiniame danguje krentanti žvaigždė apšvietė dykumą stačiai nerdama iš dangaus aukštybių. Ji vis didėjo, pamažu artėdama, kol galiausiai daugiau nieko nebesimatė horizonte.
Motule?
Žvaigždė priartėjo prie jos. Dabar tai atrodė kaip siaubingas, liepsnojantis, pragariškas objektas. 
Tas daiktas nenustojo didėjęs.
Siaubingai aukštas klyksmas perskrodė orą.
Ach!
Žemė sudrebėjo ugnies kamuoliui praskrendant tiesiai virš galvos. Ji greitai parkrito ir liko prisiplojusi prie žemės. 
TRINKT!!!
Krentanti žvaigždė tėškėsi į žemę. Ugnies stulpas pakilo tiesiai į orą ir virto didžiuliu grybo formos sprogimo debesimi, kuris su savimi atsinešė ir paleido į ją didžiulę krūvą akmenų ir nuolaužų. Kumščio dydžio akmenys krito iš dangaus kaip kerštingo dievo pasiųsta lietaus kruša. Jos širdis daužėsi taip smarkiai, kad atrodė tuoj iššoks iš krūtinės.  
Ninsiana užsidengė galvą rankomis ir ėmė klykti.
Po truputėlį akmenys virto dulkėmis. Ninsiana atsistojo ir pažvelgė į tviskančią raudoną šviesą. Galbūt ji buvo rojuje ar, atvirkščiai – liepsnojančioje pragaro dimensijoje. 
– Eik, – tarė Ta-kuri-yra. – Sutikai jam padėti. Dabar jau laikas.
Ninsiana pakėlė savo krepšelį ir pajudėjo link paslaptingo šviečiančio objekto. Ji pasiekė vietą, kur nuošliauža užtvėrė jos vadį. Visai greta srovė formavo oazę. Du ugnies takai indo pavidalo slėniu nutįso link švytinčios formos kalno papėdėje.
Pirmasis šviesos spindulys šovė aukštyn virš horizonto. 
– Ten, – sušnibždėjo Ta-kuri-yra. – Būtent ten laukia didvyris, kurį tu turėsi išmokyti gyventi mirtingojo gyvenimą.








3 Skyrius



Vasaris 3,390 m. pr. m. e.
.
Kibirkštys spragsėjo danguje ir galiausiai nusėdo suteikdamos žemei antgamtišką, pragarišką išvaizdą. Su strypu krūtinėje jis tarytum skendo springdamas savo paties krauju. Žiopčiodamas kaip žuvis, jis šnopštė bandydamas trumpais, skausmingais gurkšneliais įkvėpti oro. Jis negalėjo prisiminti savo vardo, bet ir taip puikiai suvokė, kad jei nesugebės išsilaisvinti iš nuolaužų, pražūtis bus neišvengiama!
Auksinės saulės šviesos spinduliai prošvaistėmis krito žemyn pro dangaus lubų plyšius ir apšvietė nuostabią, tamsiaplaukę būtybę. Šviesa atsispindėjo nuo jos odos, kai mergina pritūpė greta jo. Ji taip smarkiai jam priminė padarą iš senovės legendų. 
Pirmykštė rasė? 
Mintys apie pagarbą pripildė jo galvą ir apleido ją greičiau, nei jis pats spėjo pagalvoti apie tai, ką reiškė „pirmykštė rasė“. 
– O-kim-oldugunu yardim etmek icin beni buraya gonderdi ise (Ta-kuri-yra atsiuntė mane tau padėti), – tarė būtybė. – Ben sana zarar demek (Nebijok).
Jo žandą liečianti mergina savo aukso spalvos akimis žiūrėjo į jį užuojautos kupinu žvilgsniu ir to puikiausiai užteko, kad jis viską suprastų. Juk jis niekaip nebūtų išgyvenęs tokios žaizdos. Matyt, ši būtybė atvyko čia tam, kad nuvestų jį į „Svajų laiko“ pasaulį. 
Vyras pajuto visa kūną atpalaiduojantį palengvėjimą. 
Vis dėlto nesu vienas. 
Nepaisydamas skausmo jis šypsojosi ir atidavė savo likimą į nepažįstamos būtybės rankas.








4 Skyrius



Vasaris - 3,390 m. pr. m. e. 
Žemė: Avarijos vieta
NINSIANA
Tai, ką ji pirmiausia palaikė degančia uola, ėmė panašėti į ieties smaigalį Ninsianai vis artėjant prie nukritusios žvaigždės. Nors dangaus kanoja buvo pusiau palaidota nuolaužose, Ninsiana vis tiek lengvai suprato, kad būtent ją regėjo savo vizijoje. Ji spindėjo tokia ryškiai raudona spalva, kokia tviska krūva žarijų, nors pats erdvėlaivis nedegė, tik skleidė dūmus, plūstančius iš dviejų kaminų. Ninsianai nepavyko įžiūrėti durų, pro kurias galėtų patekti vidun, tačiau milžiniškas plyšys žiojėjo per visą erdvėlaivio plotį – nuo žemės iki lubų.  
– Paskubėk! – sušnibždėjo Ta-kuri-yra. 
Ninsiana lengvai prasispraudė vidun pro didįjį plyšį. Viduje nieko nesimatė per milžiniškus dūmų kamuolius. Vienintelis šviesos šaltinis buvo kibirkščiuojantis voratinklių raizginys, nusileidęs nuo lubų. Kylanti saulė parsiskverbė pro plyšį, apšviesdama kruviną vyrą, kuris gulėjo palaidotas nuolaužų krūvoje. Krūtinę jam buvo pervėręs žeberklas. 
Ne!
Aštrios nuolaužos draskė rankas ir kojas jai besiropščiant link mirštančio vyriškio. Kruvinas vario kvapas pripildė šnerves. Tai buvo pats tikriausias artėjančios mirties kvapas.
Gulintis vyras ranka siekė jos. Jam iš burnos ir nosies pasipylė kraujas.
– An rás fhoinse? – paklausė žiūrėdamas į neregėtus jos veido bruožus.
Ji uždėjo savo delną ant išbalusio vyro žando ir meldėsi, kad tik šis nepastebėtų ją krečiančio siaubo. Jų akys susitiko miglotoje šviesoje. Išsigandęs, mirštantis padaras ir nepažįstamoji. Jo veido išraiška rodė dėkingumą, kad sunkią akimirką kažkas buvo greta.
– Neo-aonar? 
Staiga jis užmerkė akis.
Ninsiana pridėjo savo pirštus jam prie gerklės. Maldauju, tik nemirk! Rauda jau artėjo, jos plaučiais kildama viršun, kai vyriškio širdis pagaliau silpnai suplakė po jos pirštų galais. 
– Nagi, – intuicija pašnibždėjo ir atkreipė jos dėmesį į žeberklą, prirėmusį vyrą prie grindų, – pirmiausia imkis baisiausiai jį kankinančio objekto. 
Jis buvo apsirengęs keistą rūbą, kuris Ninsianai nepriminė nei gobtuvo, nei mantijos. Savo vulkaninio stiklo geležte ji nuplėšė audinį šalin nuo žeberklo. Pašalinus pastarąjį, vyras nukraujuotų per keletą akimirkų, todėl veikti reikėjo greitai. 
Besirausdama savo krepšyje ji surado kaulinę adatą ir gniutulą plaukų iš laukinio arklio uodegos. Savo mamai ji yra padėjusi dirbant su daugybe siaubingų žaizdų, taip pat ir Jamino, tačiau imtis tokio sunkaus sužeidimo be mamos pagalbos jai dar niekada neteko.
Ji nusiplovė rankas iš savo ožkos odos gertuvės, tada apžergė vyriškio liemenį kojomis ir pradėjo dainuoti dainą, kuria visada pasikliaudavo jos mama, kai šiai labai reikėdavo stiprybės. Būtent ši daina jai padėdavo net tada, kai visas sužeistų karių būrys grįždavo iš susirėmimo. 
.
Ji sukaupia dieviškąsias galias,
Ji skelbia šventąsias teises.
Ji dirba su nepriekaištingu meistriškumu,
Kai padeda sužeistiesiems. 
.
Ji įsivaizdavo baltą šviesą, plūstančią nuo jos galvos iki pat rankų pirštų, o tada iki pėdų, smarkiai prikaustytų prie žemės. Moterims buvo uždrausta pasitelkti magiją kam nors kitam nei gydymui, bet ji šnipinėdavo savo tėvą kaskart, kai šamanai susirinkdavo pokalbiui. Gyvybingas dilgčiojimas keliavo jos kūnu, užliedamas ją kaip vanduo, plūstantis į puodynę, kol galia daugiau nebegalėjo didėti.
Ji kumščiais suspaudė žeberklo stiebą ir patraukė. 
– Aaaa! – ji rėkė dėdama visas pastangas. 
Vyras sudejavo, bet žeberklas nepasidavė. 
Ji traukė stipriau, meldėsi ir giedojo tol, kol jos kūnas visiškai prisipildė energijos ir ėmė nežemiškai gausti. Dabar ji patraukė taip smarkiai, kad net vyriškio liemuo pakilo nuo grindų. Žeberklas išslydo iš krūtinės, skleisdamas siaubingą, glitų traukimo garsą. 
Ninsiana nukrito ant kelių, vis dar giedodama: 
.
Ji nuima tvarsčius ir kruopščiai nušluosto;
Ji dengia tvarsčius tepalais gydomaisiais,
Sužeidimą apvalo nuo kraujo ir pūlių,
Ir šiltu delnu myluoja siaubingąją žaizdą.
.
Informacijos upė, kurią jai teko stebėti savo vizijoje, dabar tekėjo aplink pačią merginą ir buvo daug ryškesnė ir galingesnė už tuos nedrąsius būrimo bandymus, kuriuos ji mėgindavo atlikti pasislėpusi nuo nepritariančio tėvo. 
Vyro kvėpavimas sunkėjo. Į kairę nuo jo širdies žeberklo smaigalys buvo sutrupinęs net keletą šonkaulių. Ji prispaudė du pirštus prie ertmės ir stūmė juos žemyn tol, kol aptiko ertmę. Jos širdis nusirito į kulnus. Žeberklas buvo pervėręs vyriškio plautį. 
Sukišusi pirštus jam į krūtinę ji bandė pajusti, kiek žalos buvo padaryta. Kažkas supulsavo ties pirštų galais. Ninsiana sustojo apimta baimės, kai vyro širdis staiga suvirpėjo po gležnu plaučių audiniu. 
– O, Geroji Motule! – ji tarė išsigandusi, – juk net mamai niekada neteko liesti dar plakančios žmogaus širdies. 
Galbūt taip jaučiasi deivės?
Ji vėl pačiupo kaulinę adatą. Tai nebuvo pirmas kartas, kai jai reikėjo sutvarkyti pradurtą plautį, tačiau anksčiau nė vienas toks pacientas nebuvo išgyvenęs. Ji stūmė adatą pirmyn ir atgal per švelnią odą, klausydamasi vis tekančios informacijos upės, kuri šnibždėjo jai nurodymus. Ji suveržė odą kaip seną odinį batą, nupjovė siūlą ir perėjo prie išorinio raumens ir odos sluoksnio. 
Siūdama ji ir toliau dainavo:
.
Ji sukaupia dieviškąsias galias,
Ji ima jo gyvybę į savąsias rankas.
Ji odą sutvirtina gydančiais siūlais,
Kalbėdama paguodžiančius žodžius.
.
Ji išbando medicininį lancetą;
Ir galanda savo skalpelį.
Ji kuria tobulas dieviškąsias medicinos galias,
Ir perduoda jas į manąsias rankas.
.
Nepažįstamas atmerkė akis. 
Jis stebėjo, kaip ji siuva. Jo veidas buvo ganėtinai ramus, atsižvelgiant į tai, kad merginos pirštai klaidžiojo jo krūtinės viduje. Turbūt vis dar tikėjo, kad ši būtybė buvo tik dvasia.
– An bhfuil tú spiorad, teacht a chur mé go harm an réimse an aisling? – paklausė jis. 
– Nebijok. Ta-kuri-yra atsiuntė mane tau padėti. 
Abi jos rankos buvo kruvinos, todėl mergina pakštelėjo jam į žandą tikėdamasi, kad vyriškis tai supras kaip paguodos gestą. Ji surišo siūlus. Vyriškis prašneko kalba, kurią mergina manė turinti suprasti. 
– Ní raibh mé riamh eagla bás, ach go bás ina n-aonar, – jis tarė susijaudinęs ir tarsi dėkodamas. – Tá áthas orm tú ag teacht a thabhairt dom ar an aistear.
Jos kūnu perbėgo šiurpuliukai. Su kiekvienu tariamu žodžiu jo kvėpavimas vis sunkėjo.
– Atrodo, kad smaigalys pervėrė kūną kiaurai, – tarė ji. – Turiu tave apversti. Gerai?
Rankomis ji parodė kažką panašaus į sukimo gestą, kad vyriškis suprastų, ko ši norinti iš jo.
– Is ea, – linktelėjo vyriškis. 
Ji pabandė paversti jį šonu, bet sunki spintelė spaudė jo kojas. Ninsiana pabandė pakelti nuolaužą, bet kojos vis pynėsi ant krauju patvinusių grindų. Ji pakišo pirmą pasitaikiusią lūženą po spintele. Jeigu tik sugebėtų ištraukti jo kojas, galbūt jai pavyktų jį apversti ir patikrinti nugarą?
Ji atšliaužė atgal greta jo. Jos ranka sulindo į kuokštą kruvinų plunksnų.
– Kas gi čia? – ji vėl palietė plunksnas. – Kažkoks gobtuvas? 
„Gobtuvas“ suplasnojo ir išsklaidė krūvą nuolaužų į visas puses. 
– Ak!
Ninsiana atšoko atgal.
Tamsus pavidalas pakilo dangaus kanojoje. Sparno forma panašėjo į medžių lapus, o jam plasnojant pakraščiai pasidengė nedideliais smaigaliais. Pavidalas vėl drebėdamas suglebo ant grindų. Negalėdama patikėti, ji spoksojo į milžiniškas rudas plunksnas. 
– Tu turi sparnus?
Ji palietė kruvinas plunksnas ir delnu nuvedė iki jų augimo pradžios taško jam ant nugaros. Ji pažvelgė aukštyn į lubas. 
– Tu pasiuntei mane išgelbėti dievybę? 
Vyriškio antakiai susiraukė jam pasimetus ir nesuvokiant, kodėl mergina dabar bandė jį sužeisti. Ji išsigandusi pažvelgė į saują tamsių plunksnų, kurias netyčia buvo išrovusi jam iš odos. 
– Ak! Atleisk! 
Ji palietė jam žandą parodydama, kad nenorėjo nieko blogo. Jo oda buvo šalta ir mirtinai pabalusi. Savo sustiprinta rega ji gebėjo matyti dvasios šviesą, kuri plūduriavo tarp gyvybės ir mirties. Jo dvasios šviesa menko su kiekvienu atodūsiu. 
Ji palietė vietą, kur jo kojas spaudė sunkios nuolaužos. 
– Tu per sunkus, kad sugebėčiau viena pati tave apversti, – rankomis ji bandė jam parodyti, ką reikia daryti. – Aš trauksiu, – ji pamėgdžiojo kaip rankomis stumia nematomą objektą, – bet tu privalai ir pats traukti savo kojas. Gerai? 
– Is ea, – vėl linktelėjo nepažįstamasis.
Ji atsiklaupė jam už galvos ir sučiupo už alkūnių. 
– Trauk!
Ninsiana patraukė iš visų jėgų. Vyriškis sugebėjo išlaisvinti savo kojas, bet iškart prarado sąmonę. Ji apvertė jį ant šono.
Jam iš nugaros kyšojo pora milžiniškų rudų sparnų, įstrigusių nuolaužose. Prieš tai suplasnojęs sparnas atrodė nesužeistas, bet kitas buvo sulinkęs grėsmingai aštriu kampu.
– Kai atsiuntei man viziją apie vyrą su sparnais, – tarė ji deivei, – nė nenutuokiau, kad būtent tai ir turėjai omenyje!
Ji susiuvo išorinę žaizdą, kur žeberklas buvo pervėręs vyro kūną ir perėjo prie pavojingiausio sužeidimo – jo lūžusio sparno. 
Kartą vaikystėje, Ninsianos mamai pavyko išgelbėti vanagą. Plėšrieji paukščiai Ubaide buvo šventi, pranašiški ženklai. Tėtis sakydavo, kad vanagai simbolizuoja Tos-kuri-yra akis. Ninsiana jautė kaulus po būtybės sparnais. Kiek žemiau sparno sąnario siauras kaulas buvo atlūžęs ir pervėręs jo odą. 
– Kaip gerai, kad tu nenubundi, – tarė ji, – nes nemanau, kad sugebėtum ištverti.
Ji sukišo kaulą atgal po oda ir net krūptelėjo įstatydama jį į vietą. Šalia gulintis žeberklas galėjo puikiai pasitarnauti kaip įtvaras kaulo lūžiui. Deja, jai dar reikėjo virvės. Po galais, kurgi gauti virvę tokioje vietoje? 
Tuzinai spalvingų voratinklių kabojo nutysę nuo lubų kaip augalų šaknys urvuose. Jie, be abejonės, buvo išjudinti dangaus kanojos kritimo metu. Ji atplėšė keletą ilgų, spalvingų gijų, plonesnių nei virvės, bet lanksčių ir išlaikančių formą. Aprišo jomis žeberklą ir pritvirtino prie sulūžusio sparno. 
– Kas toliau? Motule! Šis vyras visas kruvinas ir sulūžęs!
Jo kairysis riešas buvo atlenktas nenatūraliai atrodančiu kampu. Tokį sužeidimą ji bent jau galėjo atpažinti. Įsispyrė į vyriškio šoną, kad įgautų keliamosios galios ir suspaudusi jo riešą tarp kelių ėmė traukti, kol jis sutraškėjo. 
– Mamai išeitų geriau, – ji kalbėjo, kad tik sulaikytų sielą, kuri jau bandė apleisti vyro kūną, – bet iki mano kaimo reikėtų keliauti dvi dienas. Negaliu tavęs palikti vieno, nes mirties miegas tave pasiglemžtų.
Dabar ji buvo padariusi viską, ką galėjo. Jis galėjo pasirinkti: gyventi, arba iškeliauti į „Svajų laiko“ pasaulį. Jai beliko tik drąsinti jį, kad pasiliktų.
Vyro kūnas buvo išblyškęs ir šaltas, o širdis plakė netolygiai ir per silpnai. Ji turėjo šildyti jį, kad nugintų šalin mirties miegą. Ninsiana ištraukė antklodę iš savojo krepšio ir apklojo vyriškį.  
Jis drebėjo.
Ji prisiglaudė greta, kad pasidalytų savo šiluma. 
Per daug nuvargusi ji netruko užmigti ir pati.








5 Skyrius



Galaktinio standarto data: 152,323.02 po imp.
Žemės orbita: SKL „Jamaranas“
Leitenantas Kasibas
Ltn. Kasibas
SKL „Jamaranas“ skriejo aplink mėlynąją resursų planetą, kurią Šai‘tanas (tebūnie palaimintas jo vardas)  saugojo nusiųsdamas ten  karinį erdvėlaivį. Sata‘ano karinio laivyno leitenantas Kasibas tuo metu stebėjo laivo susisiekimo pultą – paprastą, nespalvotą, plačiaekranį monitorių – visai kaip daugelis kitų, ratu išdėstytų valdymo centre. Leitenantas pliaukšėjo savo ilgu, dvišakiu liežuviu ir ekrane stebėjo pranešimus, pasiekiančius jį nuo pat planetos paviršiaus. 
Iškart už jo, vado kėdėje, atrodančioje visai kaip juodas šachmatų bokštas, sėdėjo generolas Hudhafas, kurio aštri nugaros ketera piestu stojosi iš susierzinimo. 
– Ar yra žinių apie tą angelikų žvalgybos laivą? – sušnypštė jis.
Kasibas peržvelgė pranešimus savo aukso žalumo gyvatiškomis akimis. 
– Nėra jokių energijos pėdsakų, kurie sklistų nuo planetos, Pone, – tarė Kasibas. – Atrodo, kad jis sudužo neatlaikęs atmosferos pasikeitimo. 
– O kaip dėl erdvėlaivio nuolaužų?
Kasibas ore juto feromonus, pagal kuriuos galėjo nustatyti generolo Hudhafo susierzinimo lygį. Kaip ir visi žemo rango vyrai, tarnaujantys Šai‘tano armijoje, jis buvo ypač atsargus ir reagavo į kiekvieną savo roplinio vado pagurklio paraudonavimą. 
– Jis sudužo štai čia.
Kasibas parodė į vietą žemėlapyje. Tai buvo siaura jūra, į kurią tekėjo dvi didžiulės upės. Aplink buvęs žemės plotas buvo padengtas ochros geltonumo dykuma ir atrodė negyvenamas.
– Apskaičiuok labiausiai tikėtiną avarijos vietą ir surask erdvėlaivio nuolaužas, – generolas Hudhafas iššiepė savo iltis. – Mums dabar mažiausiai reikia, kad Aljansas sužinotų apie mūsų tikslus.








6 Skyrius



Vasaris - 3,390 m. pr. m. e. 
Žemė: Avarijos vieta
.
Skausmas… bet jau silpnesnis nei prieš tai. Kurgi ta dvasia, turėjusi nuvesti jį į „Svajų laiką“? Jis pajuto jos švelnų, šiltą kūną greta savęs. Moteriškas žandas ilsėjosi ant plataus jo bicepso, o krūtinė palengva kilnojosi paklusdama užplūstančiam ramiam, mirtingos būtybės miegui. Jis giliai įkvėpė ir suvokė, kad vis dar buvo gyvas. 
– Ar tu mano pora?
Jis paglostė ilgas, tamsias garbanas, uždengusias merginos veidą, ir ištraukė vieną sruogą tiesiai iš jos svaiginančiai rožinių lūpų. Juk ši moteris jį pabučiavo, kai gyvenimo galas jau atrodė taip arti. 
Jeigu čia ir buvo „Svajų laikas“, tai skaudėjo kaip baisiojo Hado gelmėse. 
Jis kilstelėjo ranką ir apžiūrėjo įtvarą, kurį mergina sugebėjo pagaminti iš nuolaužų ir nedidelės saujos laidų. Pajudinęs kojas, kad įsitikintų vis dar jas turįs, jis pažvelgė į savo sulūžusį sparną. Ar jis dar kada nors skraidys? Viskas priklausė nuo šios planetos gravitacijos. 
Vaizdiniai ir informacija šmėkščiojo jo mintyse. Kažkas neatidėliotino turėjo nutikti šioje planetoje, bet atvaizdas išnyko vos pasirodęs. 
Kas gi jis toks? Koks jo vardas? Jis žinojo tik tiek, kad ši moteris ėmėsi didvyriškų veiksmų, jog išgelbėtų jam gyvybę, o dabar gulėjo prisiglaudusi šalia ir miegojo. Šis jausmas jam pasirodė nepažįstamas, bet tuo pat metu ir toks ilgesingai artimas. Jos kvapas tarsi pažadino instinktą, iškart patraukusį vyriškį jos pusėn.  
Galbūt ji ir buvo dvasia? Jei tai buvo mirtis, tai neatrodė taip jau blogai. 
Atrietęs savo gerąjį sparną taip, kad jos nepažadintų, jis užklojo merginą juo lyg antklode ir po kelių akimirkų vėl pasinėrė į miegą.
.
*
– O-kim-hayatini bagislamasi icin uygun gordum.
Jam pabudus moteris klūpėjo greta. Jos rankų gestai paryškino jos žodžius. Ninsiana užvarvino keletą lašų iš gertuvės ant medžiagos atplaišos ir švelniai valė kraują jam nuo odos. Jis stebėjo ją ir žavėjosi garbanotais juodais plaukais, alyvine oda, rusvai gelsvos spalvos akimis. 
Tada jį netikėtai užpuolė primygtinas smalsumas. 
– Kas tu tokia? – paklausė jis.
Moteris nusišypsojo ir pasakė kažką nesuprantamo.
Kiekviena jos elgesio maniera graužė jo pasąmonę. Jos beformė smėlio spalvos suknelė buvo tokia menka, kaip nedidelis gabalas medžiagos, apsuktos jai aplink liemenį ir permestos per petį tam, kad pridengtų tik tas patraukliai prisirpusias krūtis. Medžiaga atrodė šiurkšti, kaip ir tvarsčiai, kuriuos ji naudojo besirūpindama vyriškio žaizdomis. Tokie audiniai priminė akmens amžiaus kultūrą.
Siaube! Kaipgi jai pavyko išgelbėti jam gyvybę? 
– Kas? – jis suglaudė delnus rodydamas, kad bando užduoti jai klausimą. – Kas tu esi? – parodė jai į krūtinę.
– Ninsiana, – dabar jau ji iškėlė delnus. – Kas. Tu. Esi? – ji atkartojo jo kalbą žodis į žodį.
Jis rausėsi savo smegenyse, bet nieko nesugebėjo atkapstyti. Ninsiana atkartojo klausimą, bet kaipgi paaiškinti žmogui, nesuprantančiam jo kalbos, kad pats nepamena savo vardo?
– Nežinau.
– Ninsiana, – ji parodė sau į krūtinę. – Nežinau, – tada parodė į jį. 
– Ne, – jis papurtė galvą, – aš  neprisimenu.
– Ninsiana, – moteris pirštu vėl bedė sau į krūtinę. – Neprisimenu, – ir vėl nukreipė pirštą į jį.
– Ne! Aš nežinau, kas esu! Neprisimenu! 
Jis trinktelėjo sau per pakaušį parodydamas, kad jų pokalbis neveikia. Skausmas staiga sukaustė jo kaukolę. Jis užmerkė akis ir laukė, kol galva nustojo svaigusi.
Mergina sėdėjo susiraukusi, kol pagaliau suvokė, ką vyriškis bandė jai pasakyti. Ji palietė jam skaudančią galvos vietą. Po plaukais aptiko didžiulį guzą – dar vieną neatrastą avarijos padarinį. 
Ninsiana grįžo prie savo pagalbos ritualų. Ji švelniai valė kraują jam nuo galvos odos, o kartais sustodavo ir lyg netyčia paliesdavo jo sparnus – tarsi pirmą kartą regėtų tokias galūnes. Jis įtarė, kad mergina jau senokai jam nupasakojo jo sužeidimus, bet nė žodžio negalėjo suprasti.
Vyriškis bandė nesiraukyti, nes nenorėjo kelti jai nerimo kiekvieną kartą jam krūptelėjus. Kai pagaliau pasiekė jo krūtinės žaizdą, ji parodė į grandinėlę, ant kurios kabėjo pora šešiakampių sidabrinių vardo kortelių, parištą jam po kaklu.
Bandydama ištraukti grandinėlę jam iš po marškinėlių Ninsiana pastebėjo žodžius, įspaustus į korteles dantiraščio ženklais. 
.
Pulkininkas Mikhailas Mannuki’ilis
352d SOP
Angeliškosios oro pajėgos
Antrasis Galaktinis Aljansas
.
Nors ši informacija nesužadino jokių ryškių prisiminimų, jis suprato, ką tai reiškė. Vienintelė priežastis, dėl kurios karys nešioja vardo ženkliuką, yra tapatybės nustatymas po mirties. Jis nesugebėjo nieko atsiminti, tačiau dabar jau suvokė, kad priklausė tam tikrai organizacijai.
– Aš – karys, – tarė jis. – Karys Galaktiniame Aljanse.
Jis parodė į Ninsianą.
– Tu esi Ninsiana. 
Tada nukreipė pirštą sau į krūtinę. 
– Aš esu Mikhailas.  
Ninsiana nusišypsojo.
– Mikhailas? 
– Taip.
Ji pakartojo jo vardą keletą kartų, o tada vėl paėmė savo ožkos odos gertuvę ir priglaudė jam prie lūpų.
– Icki, – tarė ji ir parodė į vandenį. Visa kita buvo nesuprantama, išskyrus vieną žodį sakinio pabaigoje, – gerai?
Jis galvojo. Ar tai jos prašymas gerti?
– Ge-rai, – atkartojo jis.
Ir dideliais gurkšniais išmaukė visą vandenį. 
Ninsiana parodė į plyšį erdvėlaivio korpuse. Tada apkamšė jį antklode ir rankomis nurodė norinti, kad jis dabar pamiegotų. 
– Ge-rai, – tarė jis gana neužtikrintai. Galbūt ji norėjo eiti parūpinti daugiau vandens?
Ninsiana lengvai išsprūdo pro erdvėlaivio plyšį.
Gulėdamas jis suvokė, koks tuo metu buvo pažeidžiamas.








7 Skyrius



Vasaris - 3,390 m. pr. m. e.
Žemė: Avarijos vieta
NINSIANA
Srovė tekėjo kalnu žemyn link dubens formos oazės – mažos rojaus salelės dykumos viduryje. Jos kraštuose vešėjo augalija. Priešingai nei skurdžioje dykumoje, čia viešpatavo sodrus gyvybės kvapas. 
Nieko nuostabaus, kad Chalafo gentis šią vietą laikė šventa! 
Ninsiana sukosi palaimingame šokyje ir galvojo apie mintis, kurias gebėtų nupasakoti savo naujausiam pacientui vien ženklų kalba.
– Laisva! Aš esu laisva! 
O prie viso to dar ir nuostabus dangiškas padaras dabar buvo jai skolingas! 
Jos eisena virto mergaitišku strakaliojimu. Keliu pralėkė nedidelis šešėlis. Tai buvo milžiniškas Kilnusis erelis, nuskridęs pasroviui link vietos, kur upė įteka į iš akmenų susidariusią užtvanką. 
– Pranašiškas ženklas!
Erelis nėrė į vandenį ir greitai vėl pakilo taškydamas purslus sparnais ir jau sučiupęs didžiulę žuvį. Ninsiana juokėsi stebėdama sėkmingą erelio medžioklę. 
Ji bandė prisiminti viską, ką žinojo apie amneziją. Mama yra apie tai kalbėjusi tais kartais, kai kokiam nors kariui būdavo prakirsta galva, bet dažniausiai užtekdavo vos poros valandų, kad sužeistasis atsigautų. Bet Mikhailas (ji pakartojo jo vardą keletą kartų ir nusprendė, kad šis skambėjo tikrai gražiai) kalbėjo per daug aiškiai, todėl ir buvo keista, kad negali prisiminti savo vardo. Galbūt jis nesuprato jos klausimo? O gal tiesiog bando kažką nuo jos nuslėpti? Visai nesvarbu. Bet kuriuo atveju buvo aišku, kad Ta-kuri-yra atsakė į Ninsianos maldas. 
Ji pasiekė upelį, ištvinusį nuo vėlyvo žiemos lietaus, kuris tekėjo žemyn nuo šventojo kalno, ir pripildė savo gertuvę. Tada mergina pažvelgė į vandenį ir pamatė savo atvaizdą, kiek išteptą Mikhailo krauju. 
Juk baisiai atrodančios moters jis tikrai kartu į dangų nesineš?
Ji brido į vandenį ir prisėdo ten, kur erelis prieš tai buvo pagavęs žuvį. Buvo pakankamai gilu, kad Ninsiana galėtų panirti visa iki kaklo. Ji valė kraują nuo rankų ir kūno, o tada panardino ir visą galvą. Visa susišlapinusi atsistojo ir trinkdama kruvinus plaukus dainavo laisvės dainą. 
.
Vyras nusileidžia iš dangaus,
Jis parsineš mane kartu į savo rojų.
Nusineš mane tolyn nuo čia!
Šalin nuo vyriškų intrigų.
.
Staiga visi paukščiai nutilo. Ji atmetė atgal savo drėgnus plaukus. Oazės pakraštyje stovėjo Jaminas su savo kariais, pasirėmusiais ant ilgų iečių. 
Ji pajuto drebulį pilvo apačioje.
– Ninsiana! – sušuko Jaminas. – Mes ieškojome tavęs, kad galėtume parvesti namo. 
Ninsiana įžūliai stovėjo.
– Namo? – tarė ji. – Aš juk neturiu namų, prisimeni? Tu nubėgai pas savo tėvą kaip išpuikęs vaikėzas ir pareikalavai, kad aš tekėčiau už tavęs, arba būčiau visiems laikams ištremta iš kaimo. – Ji parodė į oazę. – Kaip matai, aš pasirinkau tremtį, o dabar dink iš čia!
Kariai žiopsojo į sidabrinę dangaus kanoją, kuri vis dar spjaudė dūmus iš sudaužyto kamino, nors šis jau nebeliepsnojo tokia siaubingai raudona ugnimi.  
– Tai – blogas ženklas, – tarė Jaminas. – Tikriausiai dievai šį daiktą nutrenkė čia iš dangaus.
– O ką gi tu jau žinai apie dievus? Tas, kuris prisiekė deivei, kad mane nusives į Ninevę? O tada, kai jo draugai iš to pasijuokė, jam labiau rūpėjo savasis prestižas, o ne jo būsima nuotaka!
Jaminas krūptelėjo.
– Tu nesupranti. Mano tėvas...
– Nenorėjo, kad kas nors pagalvotų, jog klausai moters įsakymų! – suklykė ji. – Todėl vietoj to tu sulaužei savo pažadą, o aš sulaužiau savo vestuvių įžadus!
Ji pasimėgavo skausminga Jamino veido išraiška, o tada sukryžiavusi rankas atsuko jam nugarą. Jaminas išleido garsą, primenantį smaugiamos žąsies kančią.
Kariai juokėsi.
– Juk perspėjome tave, kad taip nutiks! – tarė Firouzas.
– Imanu moterys visada valdo savo vyrus, – tarė Dadbehas.
– Ninsiana tiesiog pyksta, kad neleidi jai tau vadovauti, – pasakė Tirdardas.
Jamino žandas sutrūkčiojo jam pažvelgus žemyn į savo prabangų keturių sluoksnių kiltą, kuris turėjo simbolizuoti prestižą. 
– Galbūt todėl ji tau taip ir patinka? – tyčiojosi Firouzas. – Tu nori, kad ji už tave ir kitiems vadovautų?
Dadbehas laikė ranką tarpkojyje.
– Ei! Jaminai, – Dadbehas tarė aukštu falcetu, – išvalyk naktinį puodą, o tada pasitarnauk man liežuviu. 
– O, Ninsiana, – Firouzas prisigretino prie jo ir tarė netikru storu balsu, – aš esu tavo vergas! 
Jis apsimetė intymiai laižąs Dadbeho ranką. 
– Oi! Oi! Ach! – Dadbehas dejavo su apsimestiniu malonumu. – Nesustok! Ach! Jaminai! Po to bučiuosi man batus! 
Tirdardas pasilenkė ir plyšo juokais susiėmęs už šonų.
Jamino akys prisipildė pykčio. Jis parodė į Ninsianą.
– Tu keliausi kartu. Tolyn nuo šitos prakeiktos nukritusios žvaigždės! 
Ji atkišo smakrą.
– Ne, nekeliausiu!
– Dar ir kaip keliausi!
Purslai taškėsi į visas puses, kai jis šoko į oazę, tarytum pats vanduo bandytų nuo jo pabėgti. Ninsiana puolė link kito kranto. Jos širdis beprotiškai daužėsi, nes Jaminas buvo jau visai arti. Staiga jis pačiupo ją už rankos. 
– Paleisk mane! 
– Tavo tėvas mane atsiuntė...
– Ne! – ji spardėsi ir daužė jį rankomis. – Tu NESI mano vadas! Aš už tavęs niekada netekėsiu! 
Kariai kvatojo. 
Jaminas čiupo ją už plaukų.
– Parodyk man šiek tiek pagarbos!
– Nerody... 
Jos klyksmas buvo pertrauktas, nes Jaminas panardino ją po vandeniu. Panikuodama Ninsiana bandė išsivaduoti, bet jis stipriai laikė ją už plaukų. Tada grubiai truktelėjęs jis ištraukė jos galvą į paviršių. 
– Ar pasiduodi? 
– Ne! – purslojosi ji. – Geriau jau tekėsiu už ožio!
Kariai ragino jį. 
– Gal tau reikia pagalbos su šita ožka? – juokėsi Siamekas.
– Ne, – tarė Jaminas, – nėra nieko tokio, ko neišgydytų geras primušimas.
Ninsianai užvirė kraujas. Kaip jis drįsta su ja taip nepagarbiai elgtis? Juk ji buvo ne tik šamano dukra, bet dar ir Lugalbando anūkė! Tokio galingo šamano, kuris sugebėdavo sustabdyti savo priešų širdis!  
Ji įsivaizdavo visus siaubingus dalykus, kuriuos norėjo padaryti Jaminui. Tamsius dalykus, kuriuos esą mokėjo jos senelis, o motina buvo uždraudusi net jos tėvui jais užsiimti. Ta energija, kurią Ninsiana jautė anksčiau, kai traukė ietį iš Mikhailo krūtinės, dabar vėl tekėjo jos kūnu. Ji sugniaužė kumštį ir tvojo Jaminui iš visų jėgų. 
– Geriau jau mirčiau! – šaukė ji.
Trenkdama jam kumščiu ji įsivaizdavo, kad trenkia akmeniu. 
Jamino galva atlinko atgal.
– Tu, kal... – riktelėjo Jaminas.
Žodis nutrūko, nes tuo metu Jaminas vėl panardino Ninsianos galvą po vandeniu. Vanduo pripildė jai nosį. Ji spardėsi ir bandė kovoti visa savo galia, bet Jaminas buvo bent dukart už ją sunkesnis ir laikė tvirtai suspaudęs jos garbanas. Jis vėl truktelėjo ir ištraukė ją į paviršių. 
– Ar pasiduodi?
– Niekada! – ji gaudė orą. 
Ji tvojo kulnu jam tiesiai į tarpkojį. 
– Ai! – Jaminas suklupo. 
Kariai garsiai juokėsi
– Ei, Jaminai, – tarė Firouzas, – atrodo, kad sutikai sau lygų!
Jamino dvasios šviesa pasidengė grėsmingu raudoniu.
– Aš tave išmokysiu pagarbos, moterie!
Jis dar kartą panardino ją po vandeniu ir šįkart laikė tol, kol atrodė, kad bent vienas jos plautis jau turėjo sprogti. Jos galūnės silpo, o kūne nebeliko deguonies. Širdies plakimas pulsavo ausyse. Pasaulis staiga aptemo ir nutolo. 
Motule? Padėk man… ji meldėsi. Aš per silpna, kad viena jį įveikčiau...
Jaminas staiga atleido pirštus. Ninsiana pakilo į paviršių ir gaudė brangų orą. Visi penki vyrai dabar spoksojo į dangaus kanoją. Link jų artėjo Mikhailas. Vienas jo sparnas buvo didingai pakeltas, o kitas beviltiškai vilkosi žeme paskui jį. 
– Sparnuotas demonas! – pasigirdo jų riksmas.
Kariai iškėlė savo ietis.
Mikhailo apsiausto priekyje kraujas buvo išdžiūvęs į didžiulę tamsiai rudą dėmę. 
– Jis – mano gynėjas, – šaukė ji, tikėdamasi, kad šie pabūgs prieš pamatydami, kaip smarkiai tas gynėjas buvo sužeistas. – Geriau jau slėpkitės, kol jis jūsų nesutraiškė! 
Mikhailas iškėlė į viršų kažkokią lazdelę. Visiškai juodą ir didesnę už peilį. Mėlynas žaibas šovė iš to daikto galo lyg ugnies kamuolys. Uolienos susprogo į šipulius prie Jamino karių kojų ir tvojo juos visus atgal taip, tarsi šie būtų perbėgti stumbrų kaimenės. Dūmai ir perkūno kvapas pripildė orą aplink. Kariai puolė bėgti garsiai šūkaudami. 
Jaminas čiupo ją ir užsimetė sau ant kupros. Tada užmatė savo ietį, kurą buvo palikęs ant pakrantės. Jis nežadėjo taip paprastai pralaimėti šios kovos.
Mikhailas pamojo jų link savo keistąja juoda lazdele.  
– Lig di dul, – piktai suurzgė rodydamas į Ninsianą.
Antras žaibo kamuolys nusileido pavojingai arti Jamino. Vandens srovė geizeriu šovė aukštyn, o tada apliejo juos ir nemaloniai nukratė taip skaudžiai, kaip turbūt jaustųsi žmogus, sugeltas viso bičių spiečiaus. Jaminas suunkštė, bet merginos nepaleido.   
– Stok už manęs, – tarė Jaminas. – Aš tave apsaugosiu.
Mikhailas nukreipė savo lazdelę Jaminui į krūtinę.
– Ninsiana, teacht anseo! – jis pamojo jai, kad ši ateitų pas jį.
– Per mano lavoną! – šūktelėjo Jaminas.
Jis ištiesino pečius, kad atrodytu toks didelis ir grėsmingas, koks gali būti beginklis žmogus, iki juosmens stovintis vandenyje ir negalintis niekur pasislėpti.  
Du alfa patinai stebėjo vienas kitą ir žinojo, kad mergina taps vieno iš jų atlygiu už pergalę. Jaudulio virpulys perbėgo Ninsianos kūnu. Kuris gi iš jų nugalės? Mikhailo pozicija buvo geresnė, bet jis dar buvo siaubingai sužeistas, o Jamino fizinė forma buvo tiesiog puiki. Jai reikėjo atkreipti Jamino dėmesį, kol šis nesuvokė, kad tamsi dėmė ant Mikhailo krūtinės buvo kraujas.
Ji suspaudė kumštį ir smogė Jaminui tiesiai į veidą. 
Ninsiana ištrūko. 
Taškydama vandenį ji greitai lėkė upės pakrante. Šalto prakaito lašai švytėjo virš mėlynų lūpų, o pats Mikhailas siūbavo nebegalėdamas kęsti skausmo. Dabar jam praradus sąmonę, Jaminas jį tikrai užmuštų. Ninsiana atlėkė prie Mikhailo ir apsivijo jį rankomis kaip tikrą mylimąjį.   
– Pakentėk, – sušnibždėjo ji. 
Ji sukaupė visą savo gydomąją energiją ir rankomis perdavė jo kūnui. Šiltas, malonus virpulys nutekėjo per jos odą. Mikhailas nustojo svyravęs.
Jaminas žiūrėjo į juos ir jo akys po truputėlį prisipildė nerimo, o tada pykčio, kai jis greit priėjo prie išvados, ko Ninsiana ir tikėjosi. 
– Juk sakei, kad myli mane?
Vado sūnus žengė link jos ištiesęs ranką kaip elgeta. Ninsiana iškėlė smakrą ir apglėbė Mikhailą, taip pareikšdama universalų moterišką ženklą, reiškiantį mano. 
– Aš niekada nesakiau, kad myliu tave, – sušnypštė Ninsiana. – Aš sakiau, kad vesiu tave, nes buvai pažadėjęs su manimi elgtis kaip su lygia! Bet tada tu sulaužei savo žodį, todėl aš radau geresnį! 
Jaminas sustingo.
Mikhailo lazdelė dūzgė jai prie ausies ir skleidė vis aukštesnį garsą, lyg įsiutusių šakalų gauja, žadanti ką nors tuoj pat užpulti. Jis iškėlė lazdelę ir riktelėjo kaip piktas, žudyti pasiruošęs plėšrūnas. 
– Téigh ar! – kriokdamas Mikhailas ranka varė savo priešą šalin. – Faigh an ifreann as anseo!
– Tu šito pasigailėsi! – tarė Jaminas.
Jis iššoko iš upės ir pačiupo savo ietį. Jaminas nutykino ta pačia kryptimi, kuria prieš tai nurūko jo tėvynainiai, net nepažvelgęs atgal. Jo karčiai niūri veido išraiška kėlė siaubą.
Jaminui vos spėjus pasišalinti iš slėnio, Mikhailas suklupo ir nusitempė Ninsianą žemyn su savimi. Besimuistydama ir bandydama išsikrapštyti ji išspjovė pilną burną tamsiai rudų plunksnų. 
Ji pažvelgė ton pusėn, kur ką tik buvo dingęs Jaminas. Juk turėtų jausti ką nors? Galbūt gailestį? Bet nejautė nieko, išskyrus palengvėjimą dėl pagaliau nutrauktų santykių su nemylimu vyru. 
Ji klūpėjo greta savo paciento. Žemė buvo kieta ir akmenuota, todėl ji atvertė Mikhailo galvą ir paguldė sau ant kelių.
– Viskas gerai, – tarė ji. – Jamino nebėra. 
Ji delnu palietė Mikhailo gerklę ir pajautė tvinkčiojantį pulsą. Tai džiugino, nes apskritai vyriškis atrodė mirtinai išbalęs. Atsidususi ji ir pati užmerkė akis. Prieš tai taip smarkiai užplūdusi energija dabar visai ją apleido. Ninsiana jautėsi tokia silpna, kaip ką tik gimęs ėriukas. 
Dienos šviesoje ji stebėjo jo didingus, kokių dvidešimties uolekčių ilgio sparnus. Jie buvo tamsiai rudi su juodais dryžiais, kurie šviesėjo ten, kur sparnai susijungė su oda. Ji braukė ranka jam per plunksnas ir mėgavosi kontrastu tarp ilgų, standžių viršutinių ir švelnių, pūkuotų apatinių plunksnų. 
Sparnai! Deivė jai atsiuntė vyrą su sparnais! 
Pirštais lietė jo lazdyno riešutų spalvos plaukus, kurie savo tamsumu dabar taip skyrėsi nuo jo baltai kreminės, į ožkos pieną panašios odos spalvos. Pirštais įsiminė kiekvieną išskirtinę detalę. Jo sudėjimas visai nepriminė tipinio ubaido bruožų. Toks tvirtas kūnas pats priminė kariškio ietį – aštrią, nepriekaištingą, žavingą ir mirtiną. Ji toliau lakstė pirštais jo kūnu, dabar liesdama raumeningą krūtinę ir besimėgaudama kiekvienu tvirto kūno ruožu. Šis kariškis buvo absoliučioje fizinės formos viršūnėje. 
Jos nuosavas pusdievis!
– Dėkoju tau, kad atsiuntei didvyrį mane apginti, – ji meldėsi.
Ji užmerkė akis ir pasisėmė gydančiosios energijos iš Tos-kuri-yra, rankomis perduodama ją Mikhailui ir padėdama jam greičiau atsigauti. Tai buvo ta uždraustoji, ritminė šamanų magijos giesmė. Jos rankos dilgčiojo ir tapo net karštesnės nei tada, kai teko gydyti Vado sūnų. 
Tebūnie palaiminta deivė! Ta-kuri-yra atsakė į jos maldą!
Paukščiai vėl čiulbėjo, o varlės – kvarkė. Skėriai ėmė zvimbti, o erelis sugrįžo ir susimedžiojo dar vieną žuvį. Jam kylant aukštyn į dangų su pagauta vakariene, Ninsiana atvertė veidą į saulę. 
– Ar galiu jį pasilikti? Labai norėčiau jį pasilikti.
– Palietusi jo tamsiai rudus sparnus ji suraukė antakius.
– Bet kam gi aš reikalinga tokiam dangiškam padarui?








8 Skyrius



Nes tu buvai sakęs savo širdyje:
Aš pakilsiu į dangų,
Aš iškelsiu savo sostą virš dievo žvaigždžių,
Aš taip pat atsisėsiu ant susirinkimo kalno,
šiaurės šonuose;
Aš pakilsiu virš debesų aukštybių;
Aš būsiu lygus aukščiausiajam.
.
Izaijo 14:13-14
.
Galaktinio standarto data: 152,323.02 po imp. 
3-asis prieglobstis: Aljanso parlamento salė 
Ministras Pirmininkas Liuciferis
LIUCIFERIS
3-asis prieglobstis buvo trečioji planeta dirbtinai sukurtoje saulės sistemoje, sudarytoje iš vienos natūralios ir dviejų netikrų saulių tam, kad Aljanso sostinėje niekada nebūtų saulėlydžio. Pasakiškos bokštų spiralės gracingai kilo į dangų. Tai buvo žvilgantys ir modernūs stiklo, plieno ir mišraus plastiko pastatai, kurių tvirtumas būtų atsilaikęs ir prieš stipriausią žemės drebėjimą. Iš miesto kosmodromo eismas nenustojo plūdęs pirmyn ir atgal iš visų galaktikos planetų ar saulės sistemų. Pačiame viduryje stovėjo milžiniškas, apskritas pastatas, sukurtas tokios formos tam, kad nė vienas Parlamento delegatas nesėdėtų arčiau sosto nei kitas.
Aukštas, gyvatiškas padaras, šiek tiek primenantis drakoną, pasiremdamas lazda kopė laiptais aukštyn. Parlamento Pirmininkas buvo mukibatų drakonas, o ne tikras drakonas kaip Šai‘tanas. Šio netikro drakono rasė buvo susiformavusi dar prieš atsirandant Aljansui. Jis sustojo prie podiumo ir susirado savo akinius, prieš iškeldamas plaktuką. 
– Ministras Pirmininkas dabar kreipsis į Parlamentą, – jis tarė iškilmingu balsu.
Liuciferis pakilo ant centrinės platformos. Jo sniego baltumo sparnai buvo iškilmingai priglausti prie nugaros ir atrodė kaip Amžinojo Imperatoriaus mantija. Ant sienų buvo įrengta daugybė balkonų, iki pat kupolo viršaus. Kiekvienas delegatas Parlamente atstovavo savo namų planetai imperijoje, kuri apėmė beveik pusę galaktikos. Delegatai buvo tokie skirtingi, kaip pasauliai, kuriems jie atstovavo. Žinduoliai, vabalų rasės, amfibijos ir kitos gyvybės formos. Kiekviena rūšis turėjo savo planetą, kurioje natūraliai vystėsi saugomi Amžinojo Imperatoriaus tol, kol tapo pakankamai sąmoningi, kad galėtų tapti Galaktinio Aljanso nariais. Visos rūšys galėjo balsavimu kovoti už savo teises. Visos, išskyrus vieną... 
Jo...
Delegatai plepėjo ir tarėsi, nors taip išrinktiesiems pareigūnams nederėjo elgtis. 
– Nejaugi mes anksčiau už šitą reikalą nebalsavome? – paklausė vienas delegatas.
– Taip, bet Imperatorius sprendimą vetavo, – tarė šalia sėdintis delegatas. – Išdavė savo paties sūnų.
– Na, aš tai tikrai nežadu nepaisyti Amžinojo Imperatoriaus! – vėl prašneko pirmasis. 
– Kodėl gi ne? – paklausė antrasis delegatas. – Tas kalės vaikas apleido mus dviem šimtams metų, o dabar staiga pasirodė ir užsimanė būti mūsų dievu? 
Liuciferis suspaudė lūpas ir laukė, kol Generalinė Asamblėja nusiramins. Tačiau kakofonija tęsėsi, o slaptų susitarinėjimų siautulys vis stiprėjo. Šitas balsas už tą; tu balsuok už šį mano globojamą projektą, o aš balsuosiu už tavo įstatymo projektą. Liuciferis užmerkė akis ir susikoncentravo į salėje tekančią savanaudiškumo srovę, kuri jam parodė delegatų troškimus daug aiškiau nei kam nors kitam, nes šis turėjo empatijos dovaną, kurią buvo paveldėjęs iš savo pusiau serafimės motinos. 
Sustiprinti angeliškieji jutimai fiksavo išlepusių ponų brangaus losjono kvapą, gerai išlaikyto brendžio tvaiką ir todóg rūkalų dvoką. Akustika čia buvo tokia, kad net tyliausias šnibždesys keliavo per visą salę. Jo klaikios, platininės akys skenavo apvalųjį kambarį. Nuovokumas, ciniškumas, mąstymas – tokiais žodžiais Liuciferis vadino iš visų pusių sklindančias emocijas ir įsidėmėjo salės vietas, kuriose sėdinčius sugebėtų perkalbėti. Pagaliau jis parodė Parlamento Pirmininkui, kad jau laikas pradėti posėdį. 
– Amžinojo Imperatoriaus vardu, – tarė aukštas, gyvatiškasis kalbėtojas, – šią Asamblėjos sesiją skelbiu pradėtą.
Delegatai žvelgė žemyn iš savo didžiulių balkonų. Šį įstatymo projektą jam kartą jau pavyko prakišti ypatingai menku balsų skirtumu. Visa tai sukėlė tokią audrą, kad pats Amžinasis Imperatorius turėjo įsikišti ir panaudoti šiaip beveik niekada nereikalingą veto teisę. 
Nuo per kraštus trykštančio ryžto Liuciferio stuburas įsitempė, o sniego baltumo plunksnos šiek tiek sudrebėjo. Jis atsuko savo „gerąją“ pusę į kameras, kurios transliavo šį procesą gyvai viso Aljanso televizijos kanalais.   
– Šiandien aš ateinu pas jus ne kaip Amžinojo Imperatoriaus įsūnis, – tarė Liuciferis, – ar tas, kuriam per laimingą klaidą pasisekė turėti galią ir atstovauti jūsų interesus, nes mano tėvas man skyrė tokį vaidmenį, – jis nuleido sparnus, tarsi rodydamas nuolankumą, – bet kaip angelikas, kurio rasė siekia kiekvieną akimirką aukotis, kad tik apgintume jus – natūraliai išsivysčiusias rases.  
Jis atsistojo tiesiai prieš didžiulį, auksinį leonidą ir dar stambesnį kentaurą, kuriuos buvo pastatęs į sargybą prie pat podiumo pakraščio. Tada vėl atsisuko į kameras, kurios persekiojo jį kaip grifai, be sustojimo kalenantys snapais. Jis suvokė, kad per spindulius laužiančių kamerų objektyvus atrodys lyg abu hibridai stovėtų tiesiai už jo.    
– Per visą Aljanso egzistavimą, – Liuciferis tarė kameroms, – Imperatorius pasikliovė savo kariuomene, kad suvaldytų Sata‘ano Imperiją. 
Ranka parodė į hibridus: liūtažmogį ir arkliškąjį padarą.  
– Kad tai pasiektų, jis sukūrė genetiškai sukonstruotas superkarių rūšis: angelikų oro pajėgas, leonidų daugiafunkcius karius, kentaurų kavaleriją ir vandenių laivyną.
Jis pažvelgė į tuos delegatus, kuriuos anksčiau įsidėmėjo galįs paveikti. Tuos, kurie žvelgė žemyn iš savo prašmatnių balkonų kaip Aukštutinio pasaulio būtybės, kurios nuo seno mėgo kištis į mirtingųjų reikalus. Saulės šviesa krito žemyn nuo atrijaus ir atrodė lyg Tos-kuri-yra siunčiamas pranašiškas ženklas. Spinduliai piešė tviskančią aureolę aplink jo šviesius plaukus ir įrėmino pernelyg simetriškų bruožų tobulybę, taip primindami delegatams, kad jis vis dėlto buvo jų imperatoriaus ir dievo įsūnis.
– 150,000 metų mūsų armijos stiprybė išlaikė trapią pusiausvyrą tarp Sata‘ano Imperijos ir mūsų Galaktinio Aljanso, – tęsė jis. – Bet dabar prieš mus sukilo naujas priešas. Ne, tai nėra koks nors išorinis, Šai‘tano siųstas priešas, bet greičiau problema, kurią susikūrėme patys. 
Jis sustojo ir pažvelgė į kairėje ir dešinėje sėdinčius delegatus, o tada vėl atsisuko į kamerą. Nuleidęs balsą, lyg būtų ką tik atskleidęs didžiulę paslaptį, jis laukė, kol delegatai suklus ir ims įtemptai klausytis. 
– Mus ginančios armijos, ponai ir ponios, yra mirštanti rūšis. 
Aiktelėjimas nuvirpėjo per visą asamblėją. Jis prakalbo apie jų gėdą viešai – prieš kamerą. Jis išdrįso apie tai prašnekti oficialiai ir pavertė jų silpnybę tikrove. Nesibaigianti savanaudiškumo kakofonija prasidėjo iš naujo:  
– Mano rinkėjai buvo pikti, todėl ir balsavau, kad patikėtume savo darbus kitiems. 
– Kam rūpi, kad tie hibridai miršta? 
– Prie ko čia aš? 
Barnius mėgstantis voragyvių vadas pakilo iš savo vietos. Naujasis delegatas dar nesuvokė, kad prie kamerų verta valdyti emocijas.  
– JŪSŲ rasė miršta! – šaukė voragyvis. – Mūsų rasei sekasi kuo puikiausiai! –jis atsisuko į delegatus, sėdinčius jam iš abiejų pusių ir sukikeno. – Todėl pasakykit savo Šai‘tanui, kad pasiimtų savo sandėrį ir susikištų į savo žvynuotą užpakalį! 
Nesantaika chaotiškai augo, o Parlamentas čirškėjo kaip būrys šarkų, užmačiusių blizgantį niekniekį. Toks viešas atvirumas buvo tikra politinė klaida, bet naujoko delegato išreikštą nuomonė mažai kam buvo svetima.
Liuciferio sidabrinės akys aštriai žvelgė į mišrios spalvos voragyvio akutes. Jis pridėjo rankas prie širdies ir sušvelnino žvilgsnį.  
– Taip, – švelniai tarė Liuciferis, – mano rasė miršta. Rasė, kuri gynė jūsų rasę, kol ši išsivystė pakankamai, kad galėtų prisijungti prie šio Aljanso, dabar miršta. 
Jis ištiesė ranką, suspaudė kumštį ir žiūrėjo į jį, lyg bandytų priimti sprendimą. Šios pauzės metu kameros sukinėjosi, pritraukinėjo ir atitraukinėjo vaizdą, bandė kuo aiškiau parodyti Liuciferio ir įžūliojo voragyvių vado ginčą nesuskaičiuojamai galybei žiūrovų. 
– Mano rasė. Ta, kuri išspyrė Šai‘taną iš jūsų planetos, kai šis bandė ją užvaldyti, o jūs pas mus bėgote maldaudami pagalbos. Būtent ta rasė MIRŠTA! 
Jis pakėlė balsą iki šauksmo lygio grūmodamas voragyvių vadui kumščiu.
– O dabar tūkstantmečiai nesibaigiančio karo mus beveik išnaikino. Turbūt liko daugiau karo aparatų nei hibridų, galinčių juos valdyti. Todėl būtent dabar mes  prašome jūsų pagalbos tam, kad neišnyktume!
Liuciferis trenkė į podiumą kumščiu, jo klaikios akys degė įtūžiu. Voragyvis dabar jau gūžėsi savo kėdėje, o kiti du, vos prieš keletą sekundžių kikenę, po tokio įvykių posūkio smerkdami žvelgė į voragyvį ir bandė atsiriboti nuo tokio neprotingo išsišokėlio. Liuciferis nusišypsojo įžūliajam voragyvių vadui, bet šis nematė, nes susirietęs žvelgė į žemę. 
– Puiku, kad voragyvių rūšis klesti, – tarė Liuciferis. – Tai reiškia, kad hibridų auka nebuvo bevertė. 
Jis pažvelgė į delegatus, tupinčius savo balkonuose kaip grifai ant laktų. 
– Kai Imperatorius mus sukūrė, – tarė Liuciferis, – jis paskelbė, kad vienintelis mūsų tikslas privalo būti tarnavimas natūraliai išsivysčiusioms rūšims. Mes net negalėjome gauti Aljanso pilietybės, nes jūs bijojote, kad mes pradėsime piktnaudžiauti genetiniais patobulinimais, kurie buvo įskiepyti į mūsų DNR. 
Jis pamojo link tuščios vietos, iškilmingai paliktos ir skirtos pagerbti Aljanse nebeegzistuojančiai planetai. 
– Kadaise pirmykštė rasė, iš kurios ir kilo mūsų rūšis, vis dar vaikščiojo tarp mūsų. Jie laikė mus savo vaikais ir pasirūpino tuo, kad mes, hibridai, nesikankintume be galios sau atstovauti. Bet tada, prieš 74,000 metų, asteroidas trenkėsi į Nibiru planetą ir šitaip paprastai, – jis suspragsėjo pirštais, – visa žmonija buvo sunaikinta.
Jis pagerbė savo išnykusius protėvius tylos minute.
– Kai žmonės išnyko, kartu su savimi jie pasiėmė labiausiai mums, hibridams, namus primenančią planetą. Jie pasiėmė mūsų balsą. Ir genetinę įvairovę, kuri mums buvo reikalinga, kad išgyventume.
Jis ištiesė rankas į T formą, kaip auka, kalama prie kryžiaus. Sparnai nusviro, tarytum būtų jam per sunkūs. Jis nuleido galvą. Kankinys, aukojantis save dėl aukštesniojo gėrio.
– Kai Aljansas plėtėsi, galaktika žvelgė į mus, kaip į savo problemų sprendėjus. Jūs išstūmėte mus iš savo namų planetų ir sukišote į kosminius erdvėlaivius. Tada paskelbėte, kad hibridai turi 500 metų tarnauti armijoje, o ne 20, kaip savanoriai. Vien tik todėl, kad mes galime tiek ilgai išgyventi, nebent mirtume kovoje.
Jo balsas prisipildė pykčio.
– Bet tuo viskas nesibaigė! – šūktelėjo jis. – Kai hibridų gimstamumas sumažėjo, jūs iš savo namų planetų išgrūdote ir mūsų moteris. Jūs net jas privertėte už jus kovoti!
Jis atsuko veidą į senąsias rases, egzistavusias ilgiau nei pats Aljansas. Jo sparnai plasnojo lyg plėšraus paukščio. Juk jų galia priklausė nuo to, kaip sėkmingai pavyks išauginti vergų armiją.
– O prieš šešis šimtus metų uždraudėte mums bet kokius santykius, išskyrus tuos, kurie būtų skirti naujai gyvybei pradėti. Ir viskas tik tam, kad pratęstume Aljanso didybę! – jis šaukė. – Negalima net turėti vaikų su tuo pačiu partneriu daugiau nei kartą! Mes taip intensyviai dauginomės, kad genetinė įvairovė virto problema! 
Jis plasnojo sparnais. Tais pačiais nuostabiais sniego baltumo sparnais, kurie reiškė, kad jo rūšis niekada negalėjo turėti savo balso, nes šie sparnai nebuvo natūraliai išaugę jam ant nugaros. 
– Viskas dėl tų genetinių modifikacijų, kurias gavome iš Imperatoriaus, kad galėtume turėti šituos, – jis išrovė baltą plunksną, – šituos sparnus. O kitos modifikacijos, skirtos mus pavergti, veikia kaip recesyvinis genas! 
Jis paleido savo plunksną į orą. Saulės spindulys jį nutvieskė iš atrijaus taip, tarsi pati Ta-kuri-yra būtų bandžiusi ištarti paklausykit! Plunksna leidosi tyloje. Tik sutrypiančios kojos ir retkarčiais išleistas kosulio garsas drįso sutrikdyti tylą, kol plunksna pasiekė žemę. 
– Šie pakeitimai, – Liuciferis suplasnojo sparnais, – reikalavo tokio intensyvaus atrankinio poravimosi, jog mes PORAVOMĖS VIENI SU KITAIS IKI IŠNYKIMO! 
Jis žengė prie elektroforų delegato ir nužvelgė konservatyvų dvasinį lyderį iš senovinio sąmoningų ungurių pasaulio, kuriame visi hibridai buvo laikomi „sintetiniais išsigimėliais“.
– Jūs galite susituokti? – Liuciferis šaukė ant jo. – Bet mes negalime? Nes esame reikalingi vien tam, kad pridarytume daugybę kūdikių su sparnais, skirtų tapti patrankų mėsa, bet kam gi mums reikalingos balsavimo teisės, tiesa? 
Liuciferis vėl suplakė sparnais. Jų sukeltas vėjas nupūtė delegato popierius nuo stalo.
– Kas mes tokie? Gyvuliai, kuriuos kergiate, kad po to už jus mirtume?
Mėlynas elektros kamuolys apšvietė salės pusę, kurioje stovėjo Liuciferis, kai mirtinai pavojinga elektroforo uodega užsidegė su fanatišku pasipiktinimu. Delegatai iš visų pusių šnypštė ant elektroforo su ryškiu nepasitenkinimu. Keletas delegatų sušnibždėjo „veidmainis“ pakankamai garsiai, kad kameros tai užfiksuotų. 
 Liuciferis trenkė kumščiu į turėklą.
– Net pats Šai‘tanas taip nesielgia su savo piliečiais! 
Jis atsuko veidą į kameras.
– O dabar, – Liucifero balsas verksmingai užsikirto, – dabar tą pačią akimirką, kai gimsta hibridų kūdikėlis, dar prieš nukerpant virkštelę prisistato Imperatoriaus jaunimo mokymo centro atstovas ir atima kūdikį iš motinos net neprašydamas jos sutikimo. 
Ašaros riedėjo jo žandais.
– Kūdikius. Mes mokome nė minutės neišgyvenusius kūdikius jus saugoti, nes jokiu būdu neišgalime suteikti tėvams keleto metų savo vaikui auginti. 
Jo balti sparnai nusviro jausmingai drebėdami. Akys užsimerkė. Jis bandė nuo kamerų paslėpti savo tyrus jausmus, kurie ašaromis veržėsi lauk. Salėje buvo taip tylu, kad net menkiausia plunksnelė krisdama būtų įžūliai sutrukdžiusi ramybę. Jis nusikosėjo ir pasitrynė žandą užsispyręs, kad tik neleistų niekam išvysti jo ašarų. Teisinis padėjėjas pribėgo su stikline vandens. Liuciferis godžiai nurijo skystį ir grįžo į profesionalaus politiko vaidmenį.
– Mes tiek daug kalbame apie laisvą valią, – Liuciferio balsu sklido nuovargis, – bet kiekvienam hibridų kūdikiui nuo pirmos gyvenimo minutės plauname smegenis tikindami, kad vienintelis jų gyvenimo tikslas yra mirti dėl Imperatoriaus. O dabar mes net to nebegalime, nes nebesame pajėgūs toliau daugintis. 
Parlamente karaliavo tyla. Nervingas kosulys perskrodė orą. Liuciferis pažvelgė į keletą svarbių delegatų iš senojo bloko. Paprastai jie jam priešinosi, bet dabar sėdėjo susigūžę. Pinigai. Viską valdo pinigai. Jis ką tik pateikė moralinį pateisinimą, kurį jaunieji delegatai galėtų pristatyti savo rinkėjams ir paskatinti juos balsuoti už pasipriešinimą Imperatoriui. Dabar reikėjo atrasti būdą, kuriuo galėtų priversti problema susirūpinti ir vyresniuosius delegatus. 
– Tik pagalvokite apie tai, ponios ir ponai, – tarė jis. – Jeigu hibridai išmirs ir nebegalės jūsų saugoti, ką teks daryti jums? Kas gins Aljansą, kai mūsų nebeliks? 
Jis paliko šį klausimą kyboti lyg dvokiančio oro debesį, kol pats citavo garsų Aljanso šūkį.
„Kai nebeliks mus ginančių hibridų rasės, tuoj pat pražus ir Aljansas.“  
Balsas šnibždėjo jo pasąmonėje:
Kaltė. Kaltė. Kaltė.
Baimė.
Visai kaip meistriškai suplanuotoje televizijos reklamoje. 
Jis jau beveik girdėjo fone griežiančius pergalės smuikus. Sarkastiškas balselis jau senokai šnibždėjo jo pasąmonėje ir mokė, kaip pasipriešinti savo nemirtingajam tėvui ir nugalėti jo veto teisę pasinaudojant Parlamentu. Buvo laikas užbaigti amžiną dviejų imperatoriškų dievų viešpatavimą piliečiams. Balsas šnibždėjo jam, kad reikia gelbėti savąją rūšį. Gelbėti save.
– Nesibaigiantis karas nėra atsakymas, – Liuciferis iškėlė ranką. – Aš čia, kad pasiūlyčiau lengvesnį kelią į taiką. 
Jis iškėlė prieš tai liūdnai atrodžiusius sparnus. Dabar jo elgsena pasikeitė iš besikankinančio atgailautojo į televizijos pamokslautojo, pigiai prekiaujančio atleidimu pilnai cirko palapinei ištroškusių nusidėjėlių. Jam jau pavyko parodyti siaubingą tiesą. Dabar buvo metas parduoti atpirkimą. 
– Per pastarąjį dešimtmetį, – Liuciferio sparnai viltingai suplazdėjo, – susirėmimų ties kai kuriomis sienomis sumažėjo. Sata‘ano Imperija apleido tas vietas ne todėl, kad mes ten budime su savo karo laivais, o todėl kad būtent tuose regionuose vykdome mainus su Sata‘ano Imperija.
Liuciferis vaikštinėjo ir žvelgė kiekvienam delegatui į akis. Jis siūlė sprendimą bjauriai problemai, su kuria nė vienas nenorėjo susidurti. Jis buvo lyg kontaktinio sporto komandos treneris, bandantis padrąsinti savo komandą. Kalbėdamas ypatingai greitai jis neleido opozicijai įsiterpti. 
– Jei Aljansas plėtotų šį bendradarbiavimą, mes visi išloštume. Išloštume mes. Išloštų gamintojai. Išloštų visa Imperija. Visuotinė pergalė. Visi laimingi. Visi turtingi. Ir niekas nebenorės karo, nes abiejų pusių ekonomikos bus taip glaudžiai surištos, kad niekas daugiau nenorės rizikuoti bendru pelno kraičiu. 
Voragyvis, anksčiau taip pat drąsiai jį pertraukęs, dabar vėl bandė užsipulti kalbėtoją.
– 51-Pegasi-4 kolonijoje taip kalbėjo Šai‘tanas! Tik pažvelkite, kur tai nuvedė. Šai‘tanas išskerdė visą planetą!!! O kartu ir visą Serafimo angelikų rasę!
Liuciferio baltieji sparnai drebėjo iš pykčio ir netekties. Serafimai... Jis slėpė jausmus po kauke, kuria visada dengė tikrąjį save nuo pasaulio.
– Tai buvo prieš 25-erius metus, – Liuciferis kalbėjo iškilmingai. – Ir tai nebuvo Šai‘tano kaltė. Pats Hašemas patvirtino, kad rankas prikišo piratai, nusprendę veikti be kitų sutikimo. 
– Tai Šai‘tanas trokšta, kad taip galvotume!!! – atkirto voragyvių vadas. – Įvykį matęs liudininkas pranešė, kad planetoje siautėjo kariškiai su Sata‘ano armijos uniformomis, o ne kokia sutrikusi piratų gauja.
Tas tylus sarkastiškas balselis vėl šnibždėjo jam: Jis apgirtęs nuo galios, nes šventai tiki, kad gali išplėšti pergalę balsavime. Jis – vaikiškas, todėl būtent taip ir privalai su juo bendrauti... 
– Taip kalbėjo išsigandęs devynmetis berniokas! 
Liuciferis atsuko nugarą voragyviui ir nusprendė, kad verčiau pasistengs įtikti senosios rasėms, tokioms artimoms genetinei tobulybei, jog daug artimiau pažino jo tėvą nei bet kuri kita rūšis.
Mukibatų delegatas trenkė į grindis savo lazdos kotu. Senieji pinigai. Galia. Visas sėdinčių senovės rasių atstovų blokas akimirksniu nutilo. Galingiausieji nenorėjo leisti kažkokiam voragyvių išsišokėliui taip išsidirbinėti. Neišpasakyta tyla nuraibuliavo per visą asamblėją. Ši tyla jau reiškė pergalę. Liuciferis viską paaiškino pabrėždamas jiems patinkančias sąlygas. Pinigai ir galia. Jie laukė, kol jis tęs savo kalbą.
– Šai‘tanas sutinka leisti taikioms kompanijoms pardavinėti jo žmonėms reikalingus produktus. Mainais jis nori, kad ir mes atsimokėtume tuo pačiu, – jis sustojo, kad klausytojai turėtų akimirką pagalvoti. – Sandėris tikrai sąžiningas.
Bendras pamatinio teisingumo principas buvo viena iš svarbiausių Aljanso visuomenės vertybių.
Piktasis balsas toliau šnibždėjo:
Juk jiems iš -tiesų- nerūpi teisingumas. Pasakyk jiems taip, kad tikrai suprastų. Paaiškink kainą, kurią turės sumokėti, jei nebalsuos už šį sandėrį...
– Arba tai, – Liuciferio sparnai išsitiesė aukštyn lyg plėšraus paukščio, pasiruošusio stverti auką. Jis pažvelgė į kameras taip siaubingai, tarsi būtų pats blogasis Vaikų rijikas, – arba turime nuspręsti, kieno vaikai eis į armiją, kad mus gintų. Nes atsižvelgiant į tai, kokiu greičiu nyksta hibridai, jau po dešimties metų nebeliks galinčių jus apsaugoti.
Jis pamojo senųjų rasių link. 
– Reikia šešių natūraliai išsivysčiusių humanoidų, kad užpildytume vieno hibrido vietą. O tai juk rūšis, kuri turi balsavimo teises. Tad įvertinkite tuos skaičius ir suprasite, kiek jums kainuos atsisakyti Šai‘tano siūlomos taikos. Prekybos sutartis arba šaukimas į kariuomenę. Rinktis jums. 
Liuciferis išlaukė, kol delegatai, kurie prieš tai priešinosi prekybos pasiūlymui, pažvelgė jam į akis. Mukibatų drakonas išsitraukė savo lazdą ir smarkiai stuktelėjo į grindis. Liuciferiui pavyko laimėti jų balsą. 
– Skelbiu pasiūlymą Parlamentui išplėsti šiuo metu egzistuojančią laisvosios rinkos sutartį į visas Aljanso teritorijas, – tarė Liuciferis. – Dėl šio pasiūlymo bus balsuojama iš karto...
Jaunasis voragyvis vėl pašoko. 
– Šai‘tanas užkariauja naujesnes sąmoningų būtybių planetas ir jėga prijungia jų gyventojus prie savo darbo jėgos, kad galėtų pigiai mums tiekti savo produkciją, – voragyvis šaukė. – Tai blogiau net už vergovę!
Tylus sarkastiškas balselis šnibždėjo:
Kaip patogu vadinti tai, ką daro Šai‘tanas, vergove, bet nepastebėti 500-ų metų priverstinės karo tarnybos hibridams. 
– Tai, ką Šai‘tanas daro savo imperijoje, mūsų visai neliečia, – garsiai tarė Liuciferis. – Mes tik pasirašome prekybos sutartį, o ne nusilenkiame Šai‘tano valdžiai.
Kiti delegatai ėmė dvejoti. Su savo dovana Liuciferis sugebėjo girdėti kitų delegatų mintis. 
– Aš už perbalsavimą.
– Nedarbas pakilo iki 17 %!
– Kodėl turėčiau jį palaikyti, kai net pats tėvas prieš jį balsavo?
Liuciferio sparnai nusileido.
Tu juos prarandi. Tylus, piktas balsas vėl prabilo jo galvoje. Pažadėk jiems ką nors tokio, ką galėtų parvežti savo rinkėjams ir pasigirti, kad teisingai pasielgė...
Liuciferis žiūrėjo, kaip salės energija nusisuka nuo jo. Kad ir kaip nekentė savo vidinio ciniko, šis visuomet buvo teisus. 
– Tai suteiks mūsų apgultai hibridų kariuomenei šansą atsigauti! – jis šūktelėjo.
Jautė, kaip sekundei energija grįžo pas jį, bet daug naudos neatnešė, nes mirties kovoje delegatai nelaikė problema. Jiems nepatiko tik tai, kad hibridai nebegalės daugintis. Tačiau išsaugodami daugiau gyvybių jie suteiktų hibridams taip smarkiai reikalingo laiko.
Voragyvis jautė pralaimėjimą, bet nežadėjo pasiduoti.
– Jei įsileisite nevaržomus mainus į Aljanso rinką, pinigai plauks tiesiai Šai‘tanui į kišenę. Tuos pinigus jis panaudos savai armijai plėtoti. Mūsų pramonė bus sunaikinta, o pragyvenimo lygis pasieks skurdo ribą.
– Užsičiaupk pagaliau! – sušvilpė keletas delegatų. – Nejau manai, kad norime matyti, kaip mūsų vaikai žūsta Hašemo fronto linijoje?
– Šai‘tanui net nereikės mūsų nugalėti kovoje, – tarė voragyvis. – Šis nutarimas leis jam tiesiog nuvaryti mus visus į bankrotą, o po to mus dar ir nupirkti!
Liuciferis įsiterpė prieš veiksmui įsisiautėjant.
– Mes turime pasirinkimą, – šaukė Liuciferis. – Ar žadame pasakyti savo hibridams kariams, kad mums nerūpi jų išnykimas, jeigu tik mirs mus gindami? Ar vis dėlto imsime jautį už ragų ir ištarsime DAUGIAU JOKIO KARO!!!
Jis pakėlė rankas į orą ir pamojo link kamerų taip, kaip jo nemirtingasis tėvas kviesdavo griaustinį. 
– Ar sutinkate balsuoti už taiką?
– Taip!!! – džiūgavo delegatai.
– Ar yra prieštaraujančių? – paklausė Parlamento Pirmininkas.
– Yra! – tarė vienintelis voragyvių vadas. 
Jis nebuvo vienintelis prieštaraujantis delegatas, bet vienintelis pakankamai naivus, kad apskritai nesusilaikytų nuo balsavimo.
– Nugali pritariantieji sprendimui! – tarė Parlamento Pirmininkas ir trenkė į podiumą savo plaktuku. – Laisvosios prekybos sutarties siūlymas priimtas! 
Liuciferis nusilenkė ir padėkojo delegatams, greta jo eile judantiems iš salės. Tarp jų buvo ir delegatų, kurie vis dar buvo susirūpinę dėl kai kurių klausimų. Jis jautė pozityvią energiją minioje. Galvoje tiesiog zvimbė nuo galios. Būtent tam jo tėvas nuo pat gimimo jį rengė. Jis visada turėjo tapti Ministru Pirmininku, atsakingu už Aljanso kasdienę politiką. Liuciferis prunkštė iš pasišlykštėjimo. Hašemas niekada nesiteiktų supurvinti savo dieviškosios sąmonės tokiais beverčiais mirtingųjų reikalais! 
Įžūlusis voragyvis prasiskynė sau kelią per minią. 
– Man reikia su tavimi pasikalbėti! – tarė jis.
Tas tylus, sarkastiškas balselis sušnibždėjo: Atsikratyk jo. Jeigu to nepadarysi, jis nenustos kalbėjęs, o žmonės ims klausytis.
Liuciferis suvaidino draugišką šypseną.
– Kuo galėčiau padėti?
Jis buvo ištreniravęs savo klausos galią taip, kad girdėtų net tai, ko voragyvis garsiai neištarė. Susirūpinę rinkėjai. Skurdžios šeimos.
Liuciferis susidarė įspūdį, o tada paplekšnojo jaunajam vadui per nugarą.
– Susitark dėl susitikimo su mano štabo vadu, – pasakė Liuciferis. – Pažiūrėsime, ką galima padaryti dėl įstatymo priedo.
Galia tekėjo jo balsu tiesiai į jaunojo voragyvių vado mintis.
Ministras Pirmininkas į mane rimtai žiūri. Jei dirbsiu su juo, jis man parūpins aukštas pareigas.
Jaunojo voragyvių vado čiuptuvėliai plačiai atsiskleidė ir virto pasitenkinimo mina. 
– Taip, Pone! Rytoj mano pasiūlymas jau gulės ant jūsų stalo.
Purvinų sparnų angelikas atsirado greta jo. Vidutinio ūgio, pamazgų mėlynumo akimis ir varganais sparnais. Štabo vadas Zeparas šiaip mėgo pataikauti, tačiau kartais jo lūpas nepastebimai perkreipdavo negailestinga pašaipa.
– Pone? – tarė Zeparas.
Liuciferis žvelgė į tarpdurį ir nekantravo pasišalinti.
– Jei man atleisite, – jis tarė jaunajam voragyviui, – leisiu jums aptarti kitas detales su Zeparu.
Jis prasibrovė lauk pro kameras. Šypsojosi ir mojavo džiūgaujančioms minioms. Tik pasiekęs koplytėlę, jis atsirėmė į sieną ir užmerkė akis.
Matai? Sakiau tau, kad sugebėsim.
– Oi! Užsičiaupk, – tyliai atsakė sarkastiškajam balseliui. – Reikia dar laiko.
Jis žvelgė į Amžinojo Imperatoriaus statulą, stovinčią už tuščio sosto, kuris teoriškai turėjo būti užimtas kaskart, kai Parlamento balsavimas užsibaigdavo lygiu už ir prieš balsų skaičiumi, bet, iš tiesų, sostas buvo užimtas tik kartą per pastaruosius 225-erius metus. Vos prieš dvi savaites, kai Imperatorius turėjo vetuoti jo ankstesnį mainų sandėrio pasiūlymą.
– Pabandyk vetuoti šįkart, tėve, – tarė Liuciferis.
Jo žodžiai skambėjo tuščiai. Žinojo, kad vien mainais savo rasės problemų išspręsti negali. Jam reikėjo, kad tėvui pagaliau pradėtų rūpėti jo imperijos veiksmai.
Štabo vadas atsekė jį. Zeparas nervingai pažvelgė į Amžinojo Imperatoriaus statulą, stūksančią virš jų. 
– Pone, – paklausė Zeparas, – ar turėčiau pranešti Partijai, kad nutrauktų visą to šunsnukio voragyvio finansavimą iki kitų rinkimų?
– Taip. Padaryk tai, – atsiduso Liuciferis. – Ir pažiūrėk, ar galima atkasti apie jį kokio nors purvo. Net jei turėsi viską išgalvoti. Noriu išvysti jį žeminančius pranešimus žiniasklaidoje dar prieš sutemstant.
– Taip, Pone, – Zeparas sugniaužė delnus. – Bus padaryta. Taigi... jūsų kitas susitikimas bus 15 valandą. Kadetas tiesiai iš akademijos... 








9 Skyrius



Vasaris - 3,390 m. pr. m. e. 
Žemė: Avarijos vieta
Pulkininkas Mikhailas Mannuki‘ilis
MIKHAILAS
Malonus jo žandą glostančių pirštų galiukų virpesys nusigavo iki pat pasąmonės kartu su hipnotizuojančiu Ninsianos balsu. O dievai, skauda net kvėpuoti! Jis jau nebegalėjo prisiminti, ką reiškė nejausti skausmo. Bet tuo pačiu skausmas priminė, kad jis dar buvo gyvas. 
Mikhailas atmerkė akis.
Ryškiai auksinė saulė pasitraukė link vakarinio slėnio krašto. Ilgi šešėliai rodė, kad vyriškis be sąmonės gulėjo jau ilgokai. Iš žaizdos jo krūtinėje sklido ką tik sutrintų žolelių kvapas. Gydomieji lapai? Dar daugiau įrodymų, kad mergina buvo pirmykštės rasės.
Pirmykštė rasė. Pirmykštė rasė?
Ši mintis praskriejo jo galvoje ir pasišalino jam taip ir nespėjus jos nusitverti. Velniai griebtų, ką gi tai turėjo reikšti? Jis jautė keistą norą šią informaciją kažkam perduoti. Kažkam, ko niekaip negalėjo prisiminti. Ir kodėl gi visa tai atrodė taip svarbu?!
Jis atsisuko į veidą, kuris žvelgė į jį iš viršaus. 
– Labas? – jis tyrinėjo jos neįprastai rusvai gelsvas akis. 
Mergina sumurmėjo kažką, kas galėjo reikšti „labas“, „ačiū“ arba „noriu suknežinti tavo kaukolę akmeniu“, bet jos nuostabi šypsena rodė dėkingumą.
– Kas tai buvo? – paklausė jis. Nors ir žinojo, kad ji nesupras.
– Kas? – ji parodė į tą pusę, kur pabėgo jos užpuolikas. – Kas? Jaminas.
Jos nosis susiraukė, o lūpos droviai išsišiepė. Galbūt piktas buvęs vaikinas? 
– Kas, – jis nurodė link pusės, į kurią buvo pabėgę kariai. – Jaminas? 
Ninsiana palinksėjo. – Jaminas. 
Mikhailas stebėjo, kaip ji kalbėdama judina galūnes. Jos kūno kalba priminė tokį bežodį bendravimą, prie kokio buvo įpratę ir jo rūšies atstovai. Nenorėdamas pasikliauti vien prielaidomis jis palinksėjo ir tarė „sua“, o tada papurtė galvą ir pasakė „aon“. Pakartojo tai keletą kartų, kol Ninsiana suprato, kad šie žodžiai reiškė „taip“ ir „ne“.
– Taip, sua, Jaminas! – ji sugnybo savo nosį, lyg bandytų nuvyti blogą kvapą, o tada žavingai nusijuokė. 
Maloni šiluma nuvilnijo jo kūnu. Jis jautė, kaip skausmas menksta kaskart jai prie jo prisiliečiant.
– Grįžkime į erdvėlaivį? 
Jis pabandė atsisėsti ir sunkiai atsiduso.
– Aukštyn, – ji tarė savo kalba ir parodė į viršų. 
Jis pakartojo jos ištartą žodį, tada pasakė jį savo kalba ir pridėjo „suas“. 
Ninsiana padėjo jam atsistoti juokdamasi ir kartodama įvairius jai nepažįstamų žodžių junginius. Jis išskleidė savo gerąjį sparną dėl pusiausvyros, o ji palindo jam po pažastimi imituodama žmogišką ramentą. Viena ranka apkabinusi Mikhailą per liemenį, ji nukreipė jį link erdvėlaivio. 
Mikhailą šiek tiek supykino dėl to, ką teko išvysti prieš akis. Nors nelabai sugebėjo atsiminti, kaip turėjo atrodyti jo laivas, bet dabar jis liūdnai rymojo slėnyje, beveik palaidotas po nuolaužomis. Kūgio formos priekis buvo tiesiog įmūrytas į uolas, o galas atrodė absurdiškai sulankstytas. Per visą laivo plotį žiojėjo plyšys, o ilga, tamsi sprogimo dėmė buvo nudeginusi erdvėlaivio pavadinimą. Tas pats sprogimas sunaikino ir variklius. 
– Numanau, kad šis daiktas priklauso man?
Jis pažvelgė žemyn į Ninsianą, kuri į laivo nuolaužas žvelgė nekantriomis, vaikiškomis akimis. 
– Kam gi daugiau jis galėtų priklausyti? Klausimas yra, – jis pažvelgė aukštyn, – kas gi sugebėjo mane numušti žemyn? 








10 Skyrius



Galaktinio standarto data: 152,323.02 po imp.
Žemės orbita: SKL „Jamaranas“
Leitenantas Kasibas
Ltn. KASIBAS
Tuzinai stebėjimo ekranų buvo ratu išdėstyti SKL „Jamarano“ valdymo centre. Dauguma jų rodė mirguliuojančią, nespalvotą medžiagą, transliuojamą iš Sata‘ano karių nešiojamų kamerų. Kai kurie ekranai rodė panoraminį vaizdą iš trijų suborbitinių dronų. Leitenantas Kasibas padėjo savo naguotą ranką ant valdymo svirties ir nukreipė vieną iš dronų link primityvaus, purvo plytų nameliais apstatyto kaimo, kurį supo kultivuojami laukai. 
Kėdėje už jo generolas Hudhafas palinko į priekį. Jo mažutės, aukso žalumo akutės sužibo iš jaudulio. 
– Nejau tai?..
– Grūdai, Pone, – Kasibas sušnypštė susijaudinęs. – Galima įžiūrėti iš žemės dygstančius stiebelius.
Jis nukreipė droną link dar aukštesnių augalų. Grūdinės kultūros! Už milijonų šviesmečių nuo artimiausios mums žinomos kolonijos! 
Generolo Hudhafo aštri nugaros ketera atsistojo ir virto išmintinga, nepavojinga pakaušio karūnėle. 
– Kaipgi toje planetoje sekasi mūsų nuotoliniams būriams? – paklausė jis.
– Abu būriai praneša apie didelį kiekį akmens ir mineralų, Pone, – Kasibas spustelėjo ekraną ir patikrino naujausią pranešimą. – Kobaltas. Geležis. Net nepaliestos urano atsargos. Beveik neišsemiamas vandens šaltinis. Gausi augmenija ir gyvūnija.
Hudhafo uodega raizgėsi aplink leitenanto kėde. Tuo pat metu jis išliko agresyvus ir protingas, mąstė ir skaičiavo. 
– O kaip dėl grūdų?
Kasibas suprato, kad generolas nenori kalbėti visiškai atvirai prie žemesnio laipsnio kariškių. Ar mūsų atsargos tikrai tokios menkos? 
Kasibas išdrįso pakelti akis tiesiai į didžiai gerbiamą vadovaujantį pareigūną – vieną iš Šai‘tano labiausiai apdovanotų ir aukščiausiai pagal laipsnį rikiuojamų generolų. 
– Atrodo, kad planeta visiškai tinkama gyventi, Pone.
Likę komandos nariai – driežai bei kitos Sata‘ano rūšys – nustojo apsimetinėję, kad nesiklauso, ir slinkosi artyn. Kiekvienas norėjo išgirsti, ką kalbėjo generolas.
Hudhafas pažvelgė į patį pirmąjį atvaizdą, atsiųsta nuotolinio būrio. Besparnis vyriškosios lyties angelikas. Transliacija lengvai užfiksavo ir pateikė vaizdus su nufilmuotu angeliku. Bet kurioje kitoje planetoje natūralių radijo bangų atmosferiniai trukdžiai būtų angeliką apsaugoję, bet čia, Zulu sektoriuje, poerdviai trikdžiai beveik neegzistavo, o planetoje nebuvo jokių pažengusių technologijų. Nuotoliniai būriai nuo tada spėjo aptikti tūkstančius tokių padarų, išsimėčiusių planetoje ir gyvenančių primityviose, pavienėse palapinėse, trobelėse, o kai kuriais atvejais net susibūrusiuose į gyvenvietes. Aljansas kada nors tikrai turėjo kėsintis į šią planetą. 
Klausimas buvo, ar jie sugebėtų ją išlaikyti taip toli nuo Sata‘ano Imperijos?
Taip toli nuo visų savo atsargų.
Taip toli nuo artimiausios kitos gyvenamos planetos?
– Pone? – paragino Kasibas. Jie visi tiesiog laukė įsakymo.
Generolo Hudhafo pagurklis pakeitė spalvą ir nusidažė kilnia Burgundijos raudona.  
– Įkurkite žvalgybos bazę, – tarė gergždžiančiu balsu. – Parinkite šiltą klimatą. Šalia derlingų laukų. 
– Taip, Pone!
Kasibas iškilmingai priklaupė, pridėjo ranką prie kaktos ir paspaudė kalbėjimo mygtuką. Pasididžiavimo virpulys nuvilnijo jo kūnu, kai masinio informavimo sistema įsijungė. Hudhafas šią garbę suteikė jam – žemo laipsnio menkystai! Teisingumo perpildytu balsu jis prakalbo į mikrofoną. 
– Dėmesio – visai įgulai, – jis kalbėjo aiškiai ir glaustai. – Generolas Hudhafas įsakė pradėti aneksiją. Kartoju. Pradėti Žemės aneksiją. Mes užimsime šią planetą savo Dievo garbei. 
Jis vėl atidavė garbę Dievui.
– Tegyvuoja Šai‘tanas.
Džiaugsmingi šūkiai nuaidėjo visame erdvėlaivyje. Jų laukė šlovė ir puikus laimikis. Kokia garbė! Tai buvo ekspedicija, apie kurią svajojo kiekvienas karys. 
Metaliniai dunkstelėjimai skambėjo per visą erdvėlaivį. Jungiamieji gnybtai, prieš tai laikę smulkesnius karių transportavimo aparatus keliaujant ketvirtajame matmenyje, dabar atsijungė. Stebėjimo ekranai rodė du tuzinus gana smulkių, dėžės formos pavidalų, kurie atsišvartavo nuo „Jamarano“ ir nulėkė link Žemės.
Dabar ji priklausė Sata‘ano imperijai. 
.
PRADŽIA








Peržiūra: „Dievų kalavijas“



Vasaris – 3,390 m. pr. m. e.
Žemė: Ašūras
JAMINAS
Prieš aušrą krentanti žvaigždė nušvietė ištuštėjusią dykumą. 
– Nenustojam judėti! – įsakė Jaminas.
Vyrai ir toliau bėgte judėjo pirmyn. Dar viena žvaigždė skriejo jiems virš galvų. 
– Kelinta jau krenta? – paklausė Firouzas.
– Dvidešimt antra, – atsakė Siamekas.
– Kurgi jos visos keliauja?
Jaminas žvilgtelėjo sau per petį. Norėjo pamatyti, ar ši žvaigždė trenksis į žemę, bet ji dingo ties vakarų horizontu. Per pastarąsias valandas jie jau matė nemažai krentančių žvaigždžių, bet nė viena taip ir nepasiekė dykumos. Bent jau nepasirodė pakankamai arti, kad jie išvystų milžinišką žvaigždės sprogimą danguje.
– Atrodo, kad visa tai nežada nieko gero, – giliai kvėpuodamas tarė Siamekas. – Man niekada nėra tekę matyti tiek daug krentančių žvaigždžių vienu metu.
Jaminas paspartino žingsnį. Likę vyrai buvo priversti neatsilikti nuo jo. 
Žaizdos siūlė šone jį kankino, bet Jaminas spaudė savo raumenis nepasiduoti. Gyvas tol, kol širdis nenustoja siautulingai plakusi. Saulė baigė kilti ir priartėjo prie apekso. Karštis juos alino, bet vadas neleido savo vyrams ilsėtis.
Pagaliau iš dykumos išniro Ašūras – auksu švytinti tvirtovė, kurią iš vidaus supo pastatai, integruoti į išorines miesto sienas. Namai buvo sukonstruoti iš purvo plytų ir sutvirtinti cementu, kad sugebėtų atremti priešų antpuolius. Durys ir langai buvo nukreipti į vidų. Būtų prireikę keturių vyrų, stovinčių vienas kitam ant pečių, kad užpuolikas galėtų pasiekti pastatų stogus. Stogus, ant kurių patruliavo vyrai, apsiginklavę ietisvaidėmis ir akstimis, kuriomis lengvai galėjo apšaudyti priešus apačioje. 
Tiesa, tai nelabai pagelbėtų kovojant su sparnuotu padaru…
– Greičiau! – įsakė jis.
Prieš akis iškilęs namų vaizdas kariams suteikė drąsos. Dabar jie bėgo tankesnėje grupelėje. Jaminas vertė juos bėgti visą naktį, beveik be jokio poilsio. Elitinius karius...
Sparnuotasis demonas nugalėjo stipriausius Ašūro vyrus! 
Jie pasiekė išorinius vartus – milžinišką, dešimties uolekčių aukščio kūrinį, suręstą iš stipriausios pušies. Vartai buvo pėdos storumo ir du didžiuliai kamienai laikė juos atremtus į gretimus pastatus. Jokia armija nebuvo pramušusi Ašūro vartų nuo pat tada, kai Lugalbanda savo didžia magija užbūrė juos ir pavertė neįveikiamais. 
Ninsianos senelis…
O dabar ją buvo pasiglemžęs priešas.
– Ei! Jaminai! – šūktelėjo sargybiniai. – Nejaugi Ninsiana sugebėjo išsprūsti tau iš nagų?
Bekūnis pyktis užvirė jo venose.
– Ją pagrobė! – atkirto jis. – Sukelkit visus! Paruoškite karius.
Tamsiaodis sargybinis čiupo avino ragą ir pridėjęs prie lūpų ėmė pūsti gilų, prikimusį perspėjimo signalą. Sukluskite. Sukluskite. Sukluskite. Garsas nuaidėjo per kaimelį, tiesiai į žmonių pilnas gatves. Kaimo gyventojai puolė ristis lauk iš savo namų ir troško kuo greičiau sužinoti perspėjimo priežastį.
– Atsitraukite, – tarė Siamekas. – Praleiskite mus pas Vadą!
– Ar matėt jas? – senyva moteris parodė į dangų. – Ar matėte žvaigždes, krintančias iš padangių?
Jamino širdis daužėsi jam kartu su kariais lekiant per vidinius kaimo sienų apskritimus, kol galiausiai pasiekė centrinę aikštę. Siamekas ir kiti kariai bėgo susirietę ir susiėmę už šonų dėl žudančio tempo, bet pats Jaminas laikėsi stačias ir net išsižiojęs bandė atgauti kvapą. Kaip būsimas vadas, jis turėjo rodyti pavyzdį lekiant į kovą. 
Jo tėvas, Vadas Kiyanas, išėjo į lauką vilkėdamas penkių sluoksnių kiltą, kurį reikėjo nešioti užimančiam Vado pareigas. Už jo stovėjo Imanu, Ninsianos tėvas, apsirengęs apeiginiais drabužiais, be jokios abejonės iškviestas tam, kad padėtų paaiškinti pranašiškus ženklus.
– Kas nutiko, jaunasai Muhafiz? – paklausė Imanu.
Jaminas su jauduliu parodė vietos, iš kurios kariai ką tik buvo atvykę, kryptimi.
– Sparnuotas demonas atkeliavo pagrobti mūsų moteris!
.
Laukite tęsinio…

Žinutė nuo Anos
Mielieji skaitytojai:
Tikiuosi, kad jums buvo įdomu susipažinti su „Dievų kalavijo“ serija. Prieš daugybę metų, kai man pačiai teko stebėti, kaip siaubingi dalykai vyksta mano mylimų žmonių gyvenimuose, nusprendžiau, kad noriu sukurti herojų. Ne bet kokį, o patį geriausią. Norėjau, kad žmonės pažvelgtų į jį ir galvotų: „Ech, jei tik galėčiau būti toks, kaip jis.“ Tad ilgai laužiau galvą, mąsčiau apie įvairius televizijos superherojus, kol pagaliau supratau.
Arkangelas Mykolas…
Jis nusitempė patį velnią į pragarą…
Mano visatoje angelai yra galaktinės imperijos kariai, tarnaujantys aukštutinio pasaulio būtybėms (dievams), kurios labiau primena žmogiškų ydų turinčius Olimpo kalno dievus, nei šventuosius iš religinių tekstų. Kai kurie angelai yra tokie pažengę, kad patys labiau pasistengę galėtų tapti dievais. Tačiau mano angelai taip pat yra labai žmogiški ir daro žemiškiems padarams būdingų klaidų. Kartais gana sunku atskirti geruosius veikėjus nuo blogųjų. Juk jie irgi gali būti įskaudinti. Jie irgi gali jausti ir kraujuoti taip, kaip mes. 
Taip jau būna visada, kai kare susiduria dvi nesutariančios pusės, tiesa?
Norėdama sukurti pasaulį savo istorijai, aš sėmiausi įkvėpimo iš senovės mitų, kai kuriais atvejais beveik dešimčia tūkstančių metų senesnių už pačią krikščionybę. Tarp jų ir grifus garbinantys Čatal Hiujuko kultai, Gilgamešo epas, mitai apie anunakius, visa galybė archeologinių vertimų iš dantiraščio, jazidų mitologija apie Melek Tausą (angelą su povo uodega), kuris nepakluso dievui, kad paskatintų žmonės užauginti patį pirmą kviečių derlių (ankstyviausia mums žinoma „Edeno sodo“ versija), taip pat nuogirdos apie mitinius angelus, kurie veikia kaip legendiniai herojai (ne pusdieviai), vis dar gyvenantys ankstyvuosiuose zoroastrizmo ir sanskrito epuose. Rėmiausi ir Enocho knyga apie milžinus, taip pat hebrajų, arabų ir krikščionių apsakymais, aprašančiais įvairias kovas dangaus platybėse nuo pat visatos pradžios.
Tada viską supyniau į savo didžiulę istorija apie herojus, dievus ir demonus.
Yra tokių, kurie tokį atvaizdavimą pavadintų šventvagyste, tačiau šios knygų serijos tokiems skaitytojams ir nesiūlau. Bet galbūt jums kada nors teko pažvelgti į dangų ir pagalvoti, kad būtų tiesiog nuostabu, jeigu angelai būtų tikri? Jog galbūt būdami drąsūs ir visada bandydami tinkamai elgtis, nepaisant visų trūkumų ir baimių, jūs taip pat galėtumėte tapti herojais? 
Jeigu taip, tada labai tikiuosi, kad įsimylėsite Arkangelą Mykolą taip pat, kaip aš, ir seksite jo nuotykingą kelionę.
.
Būkite epiški!
Anna Erishkigal
.
P. S. – jeigu užsiprenumeruosite mano NAUJIENLAIŠKĮ, aš pati el. paštu pranešiu jums, kai bus išleista nauja serijos knyga.








Apie „Dievų kalavijas“
Laiko pradžioje dvi jėgos kovojo dėl įsiviešpatavimo Žemėje. Vienas žmogus išdrįso stoti žmonijos pusėn. Karys, kurio vardą pamename iki šiol…
.



„Dievų kalavijas“
.
Angeliškųjų Specialiųjų pajėgų pulkininkas Mikhailas Mannuki‘ilis pabunda mirtinai sužeistas savo sudužusiame erdvėlaivyje. Moteris, išgelbėjusi jo gyvybę, turi sugebėjimų, kurie atrodo pažįstami. Bet, praradęs atminti, Mikhailas nebegali prisiminti, kodėl!
Ninsianos tautoje sklando pranašystės apie sparnuotą kovotoją – Dievų Kalaviją, kuris išgelbės ją ir visa tautą nuo Blogojo. Mikhailas neigia esąs pusdievis, bet jo išskirtiniai kovos sugebėjimai kalba už save. 
Blogis šnibžda niūriam princui ausin. Mirštanti rūšis bando išvengti išnykimo. Du imperatoriai, apsikasę senovės ideologijomis, nepastebi didesnio pavojaus šiame mokslinės fantastikos kūrinyje, perpasakojančiame didingiausią žmonijos istoriją, kurioje susikauna gėris ir blogis, imperijos ir ideologijos, o viso to sūkuryje – didžiausias superherojus kada nors žengęs Žemės paviršiumi – Arkangelas Mikhailas.
.
Ši istorija NĖRA religinė fantastika!
.
YPATINGAS PASIŪLYMAS! Pridedama pradžios istorijos novelė – Senovės didvyriai.
.
Čia: http://wp.me/P5T1EY-vt








Apie „Laikrodininkas: trumpas apsakymas“
—Paklausk, kaip laimėti bent valandą laiko—
.



Laikrodininkas
.
Meri O’Conaire turėjo daug didesnių problemų nei ties 3.57 val. sustojęs laikrodis. Atnešusi jį pas paslaugų laikrodžių taisytoja, ji sužino, kad laimėjo ypatingą prizą – galimybę iš naujo išgyventi vieną savo gyvenimo valandą. Tačiau likimas nurodo griežtas taisykles tiems, kurie, užsimano paklaidžioti praeityje – įskaitant ir tai, jog ji jokiu būdu negali sukurti kelionės laiku paradokso. Ar Meri sugebės ištaisyti didžiausią savo gyvenimo praeities klaidą?
.
Jeigu turėtumėte galimybę viską pakartoti?
.
„Trumpas, širdį paliečiantis kūrinys, paremtas norvegų mitologija. Laikas yra dovana, o kartais ir paskutinis šansas...” – Dale Amidei, autorė
 
„Labai jaudinanti dramatiška istorija... jeigu turėtume galimybę pakeisti savo praeitį, kaip pasielgtume? – skaitytojo atsiliepimas
 
„Galimybė ištaisyti skaudžiausią savo klaidą gali pasitaikyti tik vieną kartą iš milijono!" – skaitytojo atsiliepimas.
.
Čia: http://wp.me/P5T1EY-wC








Prašyčiau sekundėlės jūsų laiko...
Ar patiko skaityti šią knygą? Jeigu taip, tuomet būčiau beprotiškai dėkinga, jei iš naujo aplankytumėte savo knygyno tinklalapį ir parašytumėte atsiliepimą. Neturint populiarių didžiųjų leidėjų biudžeto, mažo tiražo knygos gali gyvuoti tik tokiu atveju, jei skaitytojai papasakoja, kad knyga jiems patiko. 
Labai prašau padėti skleisti žinias apie mano kūrybą!
Ačiū!








Prisijunkite prie mano skaitytojų grupės
Mielieji Skaitytojai:
Tikiuosi, kad su malonumu skaitėte „Dievų kalavijo“ serijos įžangą. Ar žinojote, kad lietuvių kalba yra seniausia pasaulyje indoeuropiečių prokalbė? Būtent dėl kalbančiųjų lietuviškai šiandien žinome, kaip greičiausiai skambėjo dantiraščiuose randama Ninsianos ir jos tautos kalba 3,500 m. pr. m. e. 
Jeigu nekantriai laukiate istorijos tęsinio, kodėl gi neužsisakius mano LIETUVIŠKO NAUJIENLAIŠKIO, kad galėčiau jums el. paštu pranešti apie ateinantį knygos leidimą? Prižadu nesiųsti jums nereikalingos informacijos, saugoti jūsų asmens duomenų privatumą ir lepinti tik pačia įdomiausia informacija. 
.
čia: https://wp.me/P2k4dY-17a








Šachmatų figūros



Apauša: leitenantas Sata’ano Pirklių laivyne.
Belzebubas: Sata’ano politinis Ministro Pirmininko atitikmuo. 
Dadbehas: Ašūro karys. Išdaigininkas.
Dahaka: seržantas Šai‘tano armijoje, generolo Hudhafo dešinioji ranka. 
Firouzas: Ašūro karys. Išdaigininkas.
Gita: juodaakė mergina, Ninsianos pusseserė.
Gliki: Maldininkų rasės majorė, kurios postas įkurtas ant „Besiveržiančios šviesos“ denio. Rafaelio dešinioji ranka.
Hašemas: Amžinasis Imperatorius, Aukštutinio pasaulio būtybė.
Tas-kurio-nėra: pirmapradis chaosas arba Tamsos Valdovas, Tos-kuri-yra saugotojas.
Hudhafas: generolas Sata’ano pėstininkų būryje, atsakingas už tai, kad įvyktų Sata’ano vykdomas Žemės prijungimas. 
Imanu: Ninsianos tėvas, šamanas. 
Jaminas: Ninsianos pavydus buvęs sužadėtinis, Vado Kiyano sūnus.
Jofielė: Vyriausioji Aljanso laivyno vadė. 
Kasibas: leitenantas Sata'ano pėstininkų būryje, vyriausiasis už aprūpinimą atsakingas pareigūnas, tarnaujantis generolui Hudhafui.
Ki: dieviškoji Tos-kuri-yra motina. 
Kiarešas: Vado kartos Ašūro karys.
Kiyanas: Ašūro vadas, Jamino tėvas. 
Mažoji Nemezidė: ožka.
Liuciferis: Aljanso Ministras Pirmininkas, Hašemo įvaikintas sūnus.
Lugalbandas: velionis šamanas-karys, turėjęs sugebėjimą sustabdyti priešo širdies plakimą. Imanu tėvas. Ninsianos ir Gitos senelis. 
Marvanas: šeichas priešiškoje Chalafo gentyje.
Mikhailas: Angeliškųjų specialiųjų pajėgų pulkininkas Mikhailas Mannuki‘ilis. Apmokytas Cherubino rasės.
Molochas: Blogasis, Vaikų rijikas.
Nida: Ašūro gydytoja. Ninsianos motina.
Ninsiana: mergina iš Ašūro, turinti ypatingus santykius su Ta-kuri-yra.
Rafaelis: „Besiveržiančios šviesos“ vadas, Mikhailo geriausas draugas.
Rošanas: iš Chalafo genties, Marvano antras vyriausias sūnus.
Šachla: Jamino buvusi mergina. Ištvirkėlė. 
Šai‘tanas: Imperatorius Sata'ano Imperijoje. „Tikras“ drakonas.
Ta-kuri-yra: visatos kūrėja, deivė.
Siamekas: Ašūro karys. Jamino dešinioji ranka.
Tinaša: tamsiaodė mergina.
Tirdardas: jaunas Ašūro karys. 
Zeparas: Liuciferio štabo vadas.








Rūšių sąrašas
Angelikai: genetiškai sukonstruoti superkariai, suregzti iš žmogaus genetinio pagrindo, o savo ypatingą regėjimą ir sparnus gavę iš erelių. Jų vaidmuo – Aljanso oro pajėgos. Dėl įvaisos, reikalingos norint išlaikyti jų gyvūniškąsias savybes, šiandien egzistuoja tik kiek mažiau nei 7,500 angelikų.
Aukštutinio pasaulio būtybės: „senieji dievai“, kurių dauguma gimė mirtingaisiais, bet po keleto gyvenimų genetiškai evoliucionavę sugebėjo įgauti nemirtingumą. Jiems pavaldžios įvairios galios. Tarp šių būtybių galima rasti ir tokių, kaip pusiau mirtingi pusdieviai, kurie sugeba tik pagydyti save, arba tokių, kaip „stichijų“ dievai, kuriems pavaldūs net fizikos dėsniai. Tarp Aukštutinio pasaulio būtybių galima rasti ir Tą-kuri-yra, automatiškai gimusią deive todėl, kad priklausė dievų giminei. 
Catoplebas: natūraliai atsiradusi, į šernus panašių būtybių rūšis, sudaranti dalį Šai‘tano armijos. Jie žinomi dėl savo užsispyrusio ir nuožmaus charakterio.
Kentaurai: genetiškai sukonstruoti superkariai, suregzti iš genetinio žmogaus ir arklio pagrindo. Tai – Aljanso kavalerija. Dėl įvaisos, reikalingos norint išlaikyti gyvūniškąsias savybes, šiandien egzistuoja mažiau nei 4,000 šios rūšies atstovų.
Cherubinai: natūraliai atsiradusi nuožmių, į skruzdėles panašių padarų rūšis, gyvenančių spiečių priminančiose vienuolių kolonijose, valdomose vienintelės karalienės. Jų funkcija – asmeninė Amžinojo Imperatoriaus sargyba. Jiems trūksta nedaug, kad taptų Aukštutinio pasaulio būtybėmis. 
Delfinium: natūraliai atsiradusi į varles panašių amfibijų rūšis. Jie beveik visiškai pakeitė Vandenius Aljanso laivyne.
Grigori: gamtos stichijų drakonai, pranykę iš galaktikos prieš daugybę tūkstantmečių. Visi išskyrus Imperatorių Šai‘taną.
Žmonės: rūšis, išnykusi po to, kai asteroidas trenkėsi į Nibiru planetą prieš 74,000 metų. Visi bandymai iš naujo pradėti šią rasę žlugo. Manoma, kad būtent iš šios rasės gimė Amžinasis Imperatorius, bet Imperatoriaus rūmai tai pakomentuoti atsisakė. 
Leonidai: genetiškai sukonstruoti supekariai, suregzti iš liūto ir žmogaus genetinio pagrindo. Jie – daugiafunkciai kariai, tinkami įvairioms situacijoms. Kai situacija pakrypsta neigiama linkme, Imperatorius taria: „Įleiskit leonidus!“. Dėl įvaisos, reikalingos norint išlaikyti gyvūniškąsias savybes, šiandien egzistuoja mažiau nei 3,500 leonidų. 
Maldininkai: natūraliai atsiradusi šešiakojų vabzdžių rūšis. Jiems yra tekę prisidėti prie Aljanso oro pajėgų.
Maridai: mėlynodžiai humanoidai, užkariauti ir prijungti prie Šai‘tano armijos. 
Vandeniai: genetiškai sukonstruoti superkariai, suregzti iš žmonių ir vandens žinduolių genetinio pagrindo. Jie buvo sukurti tam, kad prisidėtų prie Aljanso laivyno. Prieš 500 metų ši rūšis pradėjo poruotis su jiems artima rūšimi – leviatanais, todėl šiandien egzistuoja vos keletas grynakraujių Vandenių. Jų hibridai žinomi kaip Mer-Levi. 
Mukibatai: natūraliai atsiradusi į gyvates panašių padarų rūšis su trumpomis rankomis ir kojomis bei Kiniško Drakono galva. Jie laikomi „senovės rūšimi“ ir daugelis jų yra labai arti to, kad taptų Aukštutinio pasaulio būtybėmis.  
Sata’ano driežai: sąmoningų driežų rūšis, sudaranti didžiausią Šai‘tano armijos dalį. Jie netikėtai atsirado maždaug prieš 74,000 metų ir pakeitė buvusius Šai’tano armijos karius – milžinus, kurie šiuo metu nebeegzistuoja. 
Serafimai: tamsiasparnių angelikų porūšis, nežinomų priešų išnaikintas prieš 25 metus. Šiuo metu dingęs ir manomai negyvas pulkininkas Mikhailas Mannuki‘ilis yra vienintelis išlikęs šios rūšies atstovas.
Voragyviai: natūraliai atsiradusi sąmoningų vabzdžių su aštuoniomis kojomis rūšis. Jie prisidėjo prie leonidų Aljanso oro pajėgose. 








Apie autorę



Ana Eriškigal (Anna Erishkigal) yra pasitaisyti bandanti teisininkė, rašanti po pseudonimu tam, kad jos kolegos nesugalvotų ir jos pasisakymų teisme laikyti pasakomis. Teisėje atpažįstu labai daug grožinės literatūros bruožų. Tačiau teisininkai tai mėgsta vadinti „įnirtinga kliento gynyba“. 
Dažnai susiduriant su tamsiąja gyvenimo puse, kurti įdomius kūrinių veikėjus pasidaro paprasčiau. Pasitaiko žmonių, kuriuos tenori kuo greičiau įkalinti, bet kartais sutinki ir tokių, dėl kurių norisi skubiai lėkti namo ir pradėti rašyti. Literatūroje lengva vengti faktų ir per daug nekreipti dėmesio į tiesą. Bet jeigu klientas meluoja tau teisme, tiesiog apsikvailini prieš teisėją. 
Na, kai kūrinio veikėjas ima tave erzinti, bent jau visada žinai, kad gali vienu rankos mostu pasiųsti jį nebūtin.
Nebijokite su manimi susisiekti ar parašyti atsiliepimą mano puslapyje. Džiaugiuosi galėdama su jumis pabendrauti ir tikrai atsakau į skaitytojų klausimus! 
Būkite epiški!








Apie vertėją



Robertas Padroštis – vertėjas, baigęs dalykinės anglų ir kitos užsienio kalbos (prancūzų) studijas Mykolo Romerio universitete. Robertas mielai priims tekstus iš klientų, kuriems reikalingi vertimai anglų–lietuvių, lietuvių–anglų, prancūzų–anglų, prancūzų–lietuvių kalbomis. Vertėjas turi patirties su daugelio sričių (formalių ir neformalių) tekstų vertimais.
Robertą pasiekti galite el. pašto adresu: robertas.padrostis@gmail.com. 








Kitos knygos
„Dievų kalavijo“ serija 
(epinė fantastika)
„Senovės didvyriai“
„Dievų kalavijas“
„Pasirinktas“ (jau greitai)
„Uždraustasis vaisius“ (jau greitai)
.
Kitos knygos:
Laikrodininkas: ar Novelė (jau greitai)



čia: http://wp.me/P5T1EY-qZ








Copyright
„Senovės didvyriai“ („Heroes of Old“, Epizodas 1.1, Lietuviškas leidimas), autorinės teisės, 2012, 2017, Anna Erishkigal, visos teisės saugomos, išverstos ir nužudytos iš „Sword of the Gods: The Chosen One“. All rights reserved). Visos teisės saugomos ). Jokia šios knygos dalis negali būti atgaminta jokia forma ar jokiomis elektroninėmis ar mechaninėmis priemonėmis, įskaitant informacijos saugojimo ir paieškos sistemas, be leidėjo raštiško leidimo, išskyrus recenzentą, kuris gali pateikti trumpą ištraukos apžvalgą.
Visi šio knygos simboliai yra fiktyvūs. Bet kokie panašumai su bet kuriuo asmeniu, gyvenančiu ar mirusiu, yra tik netyčia.
Paskelbė Seraphim Press, Cape Cod, Masačusetsas, JAV.
.



www.Seraphim-Press.com
.
Elektroninis leidimas: 
eISBN-13: 9781943036288
eISBN-10: 1-943036-28-4
.
Išvertė Robertas Padroštis
Redaguota Daniel Voitkevič
.
Viršelio menas: autorinės teisės 2017 m. Anna Erishkigal. Visos teisės saugomos. Sukurta iš savarankiškų darbų ir licencijuotų atsargų elementų: Mikhailas - 1234rf.com vaizdų rinkinys 16490730 ir 16658637; ginklai 16466222 ir 19224388.


